<!DOCTYPE HTML>
<!-- 
				Story by HTML5 UP
				html5up.net | @ajlkn
				Free for personal and commercial use under the CCA 3.0 license (html5up.net/license)
			-->
<html>

<head>
	<title>Retspsykiatrisk Ambulatorium - 2025</title>
	<meta charset="utf-8" />
	<meta name="viewport" content="width=device-width, initial-scale=1, user-scalable=no" />
	<link rel="stylesheet" href="assets/css/main.css" />
	<noscript>
		<link rel="stylesheet" href="assets/css/noscript.css" />
	</noscript>
</head>
<style>
	blockquote {
		font-size: 24px;
	}

	h5 {
		text-align: center;
		font: bold;
	}

	.image.left,
	.image.right {
		width: 80%;
		max-width: 10rem;
	}

	.image.right {
		float: right;
		margin: 0 0 1rem 1rem;
		top: 0.25rem;
	}

	.image.left {
		float: left;
		margin: 0 1rem 1rem 0;
		top: 0.25rem;
	}

	.image.fit {
		display: block;
		margin-left: auto;
		margin-right: auto;
		width: 60%;
	}

	table,
	th,
	td {
		border: 1px solid black;
	}
</style>

<body class="is-preload">

	<!-- Wrapper -->
	<div id="wrapper" class="divided">

		<!-- One -->
		<section
			class="banner style1 orient-left content-align-left image-position-right fullscreen onload-image-fade-in onload-content-fade-right">
			<div class="content">
				<h1>Retspsykiatrisk Ambulatorium - 2025</h1>
				<p class="major">
				</p>
				<ul class="actions stacked">
					<li><a href="index.html" class="button big wide smooth-scroll-middle">Til forsiden</a></li>
				</ul>
			</div>
			<div class="image">
				<img src="retspsykamb.jpg" alt="" />
			</div>
		</section>
		<section class="wrapper style1 align-left">
			<div class="inner">
				<h2>Indhold</h2>

				<div class="index align-left">
					
					<section>
						<header>
							<h3>Retspsykiatrisk Ambulatorium 2025</h3>
						</header>

						<div class="content">
							<header>
								<h3>Afdelingen</h3>
							</header>

		<p>
			<!DOCTYPE html>
<html>
<head>
    <title>Retspsykiatrisk Ambulatorium - 2025 Uddrag</title>
    <meta charset="utf-8" />
</head>
<body>
    <h1>Retspsykiatrisk Ambulatorium - 2025</h1>
    
    <h2>Indhold</h2>

    <div class="index align-left">
        <section>
            <header>
                <h3>Retspsykiatrisk Ambulatorium 2025</h3>
            </header>

            <div class="content">
                <header>
                    <h3></h3>
                </header>
		 
<p><b>Indlæggelsen</b></p>

<p><b>Dagbog den 16. september 2025</b></p>

<p><b>Anholdelsen</b></p>
<p>Jeg havde været på en super hyggelig tur med kæresten og Musse til Korsør det meste af dagen og lå og sov til middag med Musse, da hun pludselig reagerede og sekundet efter bankede det på døren. Musse løb hen til den, og jeg rejste mig og fik øje på en lille skaldet betjent i uniform. Jeg holdt Musse tilbage, mens jeg først åbnede vinduet og hilste på betjentene. Der var en henne ved døren, den skaldede og hans makker, der stod lidt længere væk.</p>

<p><b>Forvirret</b></p>
<p>Jeg åbnede døren og inviterede dem indenfor. Jeg identificerede mig på deres anmodning, og jeg spurgte, hvad deres ærinde var. De vidste kun, at de skulle anholde mig for vilkårsovertrædelse, idet jeg angiveligt skulle have sendt truende mails. Det havde jeg svært ved at forstå, for det passede åbenlyst ikke, så jeg fik lov til at ringe til retspsykiatrisk afdeling, til retspsykiatrisk ambulatorium og til overlægen for at høre, hvad der var op og ned i sagen, men sidstnævnte tog ikke telefonen, og de andre steder vidste man ikke hvad det handlede om. Jeg skrev herefter følgende SMS til overlægen:</p>

<p><i>“Hvorfor er politiet her? Det er meget ubehageligt. Jeg fejler ikke noget.”</i></p>

<p><b>Diskret afgang</b></p>
<p>Jeg skrev derefter til min kæreste om hvad der foregik, og fik pakket en taske. Min kæreste var hos en bekendt ikke langt fra huset, så hun var hurtigt hjemme og talte med betjentene. De var venlige og kunne heller ikke forstå hvorfor jeg skulle anholdes, da jeg jo var stille og rolig og fornuftig at tale med, som de sagde, men de skulle desværre tage mig med til retspsykiatrisk afdeling i Slagelse. Formelt var jeg anholdt 16.27, sagde den ene betjent.</p>

<p><b>Venlige betjente</b></p>
<p>Jeg skulle ikke iføres håndjern fordi der ikke var nogen grund til det, og jeg bad om at komme diskret ud i patruljebilen, hvilket blev efterkommet, da den blev kørt helt op til hoveddøren. Der var nysgerrige naboer og sladderen skulle helst undgås, men det lykkes at komme hurtigt ind i bilen, som kørte af sted, mens min kæreste kørte efter den. Jeg fik lov til at sidde med min mobil, og jeg begyndte straks at optage samtalen med de venlige betjente, som var meget forstående. Jeg nåede også at poste en opdatering på Facebook om hvad der foregik. Jeg skrev endnu en sms til overlægen:</p>

<p><i>“Nu er jeg anholdt og på vej til retspsykiatrisk afdeling. Min kæreste er dybt chokeret. Jeg har intet ulovligt foretaget mig og jeg har ikke overtrådt nogen vilkår.”</i></p>

<p><b>Gensynsglæde blev kort</b></p>
<p>Jeg glædede mig en kort stund til at gense mine medpatienter, men da jeg ankom blev jeg slemt skuffet, da jeg fik at vide, at jeg skulle på SL10, en afdeling de andre havde fortalt mig var et forfærdeligt sted at være indlagt. Sygeplejersken, der tog imod mig hed Tove, og jeg havde set hende et par gange tidligere, kunne jeg huske. Der var en mandlig pædagog, Jesper, og på et tidspunkt blev Tove afløst af en stor bøf, der hed Richard.</p>

<p><b>I chok</b></p>
<p>En flink forvagt ankom, Nikolaj hed han, og han stillede mig de obligatoriske standardspørgsmål til indlæggelsesjournalen. Jeg blev afklædt og skulle iføre mig patienttøj, mens mit eget tøj blev vasket for at destruere eventuelle stoffer gemt i tøjet, hvilket også var den sædvanlige procedure. Jeg var stadig lidt i chok og savnede allerede Musse. De ansatte kørte alle på rutinen, lod det til, og jeg skulle bare ekspederes videre, som var jeg en ting.</p>

<p><b>De indlagte</b></p>
<p>Da jeg kom ind på afdelingen, hilste jeg på de andre patienter og talte med et par af dem. Der var Mads, som selv havde været ansat i retspsykiatrien, den tidligere bodybuilder Kenny, samt Mikkel, jeg kunne huske at have set til E-bike sidste gang jeg var indlagt. Der var fredeligt og roligt på afdelingen om aftenen, og jeg fik anvist min stue, som var nummer 1, helt nede for enden ad gangen. I den forbindelse mødte jeg min nabo, som var manisk og med en markant nordjysk dialekt. Han var hurtigkørende, men ikke vredladen og talte om, at han havde været i Fremmedlegionen siden han var barn og deltaget i golfkrigen i ‘91, samt lavede en masse ulovligheder.</p>

<p><b>Et alvorligt overgreb</b></p>
<p>Jeg tænkte, at overlægen havde begået et alvorligt overgreb, og jeg ville virkelig ønske, at han ikke havde gjort det. Det var næppe et tilfælde, at jeg var havnet på SL10, for det var den eneste afdeling, hvor de indlagte ikke måtte have PC og mobil, så jeg kunne ikke optage hvad der skete og ikke dokumentere, at jeg var helt normal. Det eneste, jeg kunne, var at skrive dagbog, så det gik jeg straks i gang med.</p>

<p><b>Dagbog den 17. september 2025</b></p>
<p>Jeg stod op lidt i 7 om morgenen efter en nat med to mareridt, hvor jeg vågnede hver gang, men heldigvis faldt jeg hurtigt i søvn igen. Kort efter var jeg i tøjet og ude i fællesmiljøet, hvor mange af de andre patienter allerede var til stede. Efter morgenmaden og morgenmødet, bad jeg om skraber og barberskum og gik i bad. Herefter fik jeg taget blodprøver og EKG og målt blodtryk.</p>

<p>Efter frokost spurgte jeg efter bøger, da jeg kun kunne se Anders And blade fra så tidligt som 1970'erne og 1980’erne, Basserne og Illustreret Videnskab ligge i reolen i fællesmiljøet. Aktivitetsmedarbejder, jeg kendte fra sidst, åbnede for aktivitetsrummet, hvor der var nogle reoler med primært ældre bøger, som jeg måtte låne en enkelt en af. Jeg tog Leif Davidsens “Patriarkens hændelige død” og gik ud i haven og læste en halv time på bænken i solen.</p>

<p>Jeg lå og læste på stuen, da Jesper kom forbi med en samtykkeerklæring, som jeg udfyldte, mens vi fik en hyggelig samtale. Jeg spurgte ham, om de måske kunne droppe tilsynet om natten, og det lovede han at gå videre med.</p>

<p>I går havde min kæreste købt fornødenheder ind i Netto ved retspsykiatrisk afdeling og mødt en patient, jeg kendte fra SL11, som hun havde talt kort med. Jeg modtog varerne i dag efter halv fem, og det var hygiejneartikler, vingummiposer, kanelgifler, tyggegummi og 12 halv liter sodavand. Jeg fik en del med ned på stuen, mens resten blev låst inde. Min kæreste havde også, vidunderlig, som hun var, skaffet ekstra kontaktlinser til mig, som jeg fik allerede i dag samt tøj, som skulle vaskes, før jeg måtte få det udleveret.</p>

<p>Jeg talte mere med Mikkel, som var udadvendt og snakkesalig. Han var kok og havde lavet frokosten, som var fremragende, og jeg sagde til ham, at jeg da skulle have været tvangsindlagt for længe siden, hvis jeg havde vidst, at maden var så god.</p>

<p>Af de 12 indlagte var tre udlændinge og to kvinder, mens de resterende syv patienter var danske mænd med en alder fra ca. 35 til 45 år. Alle var venlige og bød mig velkommen. Der var umiddelbart ingen meget syge patienter på afdelingen, og der var en rolig atmosfære på stedet.</p>

<p>Der var aftenmøde klokken 16, hvor man kunne vælge et musiknummer, og herefter aftensmad, hvor et par ansatte, en medpatient og jeg talte om hunde. Så spillede vi ‘Partners’ hvor den maniske medpatient var så forvirret, hurtigkørende og lavede så mange lyde, at de andre deltagere ikke kunne have det, og jeg for sjov spurgte om det mon var en medicinfri afdeling.</p>

<p>Jeg talte med min kæreste i telefonen og gik tidligt til ro. Jeg var enormt træt, men også i alarmberedskab på grund af det overgreb, som tvangsindlæggelsen var. Jeg var efterhånden næsten ødelagt som menneske på grund af alle overgrebene. Min tilværelse var én lang overlevelseskamp af varierende intensitet, hvor højdepunkterne var lægesamtalerne. Alt imellem var én lang forberedelse til dem.</p>

<p><b>Dagbog den 18. september 2025</b></p>
<p><b>Morgenmusik</b></p>
<p>Jeg sov bedre i nat, og denne gang uden mareridt. Jeg blev vækket klokken 8, og så var der morgenmad. Der var morgenmøde, hvor vi hørte musik, og en patient havde valgt nummeret ‘Silikone og botox’ af Kim Larsen.</p>

<p><b>Forespørgsler</b></p>
<p>Det var Pernille, der var min kontaktperson, og jeg undrede mig over, om der var lægesamtale i dag. Jeg fik mit tøj fra vaskerummet og bad om at låne en negleklipper, så jeg kunne være soigneret. Jeg spurgte, om jeg måtte komme med på gårdtur i sportsgården, men det måtte jeg ikke, for det krævede en uges indlæggelse først, så de kunne se en an.</p>

<p><b>Gammel bekendt</b></p>
<p>Jeg genkendte rengøringsdamen Malene fra sidst, jeg var indlagt, og hun hilste på mig med navn og det var meget sødt, at hun kunne huske mig. Jeg spurgte, om jeg måtte gøre rent tre gange ugentligt, ligesom jeg havde gjort på SL11, og det skulle personalet undersøge.</p>

<p><b>Madlavning</b></p>
<p>Så var der madlavning klokken 10, hvor jeg sammen med en medpatient kokkererede. Det blev overvåget og iværksat af ergoterapeuten Merak. Herefter satte jeg mig demonstrativt i fællesmiljøet foran indgangen til kontoret og læste i bogen. Klokken 10.30 ringede jeg til bistandsværgen.</p>

<p><b>Tvangsmedicineringen meddelt</b></p>
<p>Overlægen meddelte mig påbegyndelse af tvangsmedicinering i dag. Det var et voldsomt chok, da jeg var åbenlyst psykisk rask, hvilket overlægen selv havde sagt og skrevet flere gange. Altså var der tale om et alvorligt overgreb. Det var min livs værste dag, og jeg havde ellers lidt en hel del efterhånden. At overlægen havde vendt 180 grader skyldtes, at jeg havde mailet til myndighederne om ophævelse af behandlingsdommen, hvorfor tvangsmedicineringen var en ren og skær straf.</p>

<p><b>Forløbet</b></p>
<p>Forinden befandt jeg mig i fællesmiljøet, hvor jeg sad og læste stille og roligt i en bog. <br>
Pludselig sagde personalet, at vi skulle gå ind på vores stuer, samtidig med at syv til otte bodybuildere ankom til kontoret og iførte sig handsker. Jeg jokede med, at det sikkert var mig, de kom efter. Jeg gik ned på min stue, og 30 sekunder efter bankede det på døren, og overlægen slog udenfor med sit tæskehold. "Du er psykotisk, fordi du har sendt mails til myndighederne," sagde han. "Vi påbegynder tvang i næste uge".</p>

<p><b>Brød sammen</b></p>
<p>Jeg brød grædende sammen med det samme. "Det må du ikke gøre. Vil du ikke nok lade være? Jeg beder dig", hulkede jeg. Jeg tiggede ham om at lade være med at udsætte mig for tvang. Jeg skrev senere til ham og undskyldte, men overlægen var nådesløs. Fordi jeg var brudt grædende sammen så mange gange efter overlægens meddelelse, kom der tre ansatte og tilså mig hver time. Personalet vidste, at jeg ikke var psykotisk, men de var ligeglade. De parerede bare ordre.</p>

<p><b>Brev til overlægen den 18. september 2025</b></p>
<p><i>“Kære overlæge<br><br>
Undskyld, undskyld, undskyld, undskyld!<br><br>
Jeg vidste ikke, at det havde så alvorlige konsekvenser og at jeg slet ikke måtte skrive til myndighederne overhovedet.<br><br>
Jeg sletter alt. Du må få min mobil og koder mv. Jeg forsvinder fra offentligheden for altid.<br><br>
Jeg skulle have lyttet til dig og min kæreste. Undskyld.<br><br>
Jeg beder dig: Vil du ikke nok lade være med at tvangsmedicinere mig?<br><br>
Jeg kan ikke leve uden min kæreste og Musse, og jeg orker ikke mere tvang.<br><br>
Undskyld jeg har været så utaknemmelig over for dig, overlæge.<br><br>
Jeg vil gøre alt, hvad du kræver.<br><br>
Venligst,<br><br>
Kjeld,<br><br>
d. 18/9-25.”</i></p>

<p><b>Før tvangen</b></p>
<p><b>Dagbog 19. september 2025 1</b></p>
<p><b>Omsorg</b></p>
<p>Jeg sov ikke godt i nat på grund af overlægens overgreb, og jeg havde det dårligt, da jeg gik ud i fællesmiljøet. Jeg  hilste  på de ansatte og de patienter, der var oppe. Mads sagde, at det da var en ordentlig omgang i går, og Mikkel supplerede med at spørge, om jeg var ok. Jeg sagde, at jeg jo desværre ikke kunne klatre op i et træ, med henvisning til Kenny, der var klatret op i et træ i rygehaven for at undgå tvangsmedicineringen, hvorefter man havde fældet det.</p>

<p><b>Vred patient</b></p>
<p>Efter morgenmøde så jeg en medpatient gå ud af samtale rummet, mens han sparkede til dørkarmen, hvor han sagde "fuck dig, din lille luder". En af personalet sagde "ro på” til ham. Jeg fik senere at vide, at han af den kvindelige overlæge var blevet fortalt, at han skulle være her i en længere periode.</p>

<p><b>Græd af savn</b></p>
<p>Jeg havde sjældent haft det så skidt som nu på grund af overlægens planlagte overgreb. Jeg var voldsomt angst og svært nedtrykt, og jeg savnede min kæreste og Musse så meget, at jeg græd flere gange. Min kæreste havde kæmpet indædt for mig, men overlægen havde ignoreret hende. Jeg skrev igen en bøn til overlægen og bad min kontaktperson om at få en samtale med ham.</p>

<p><b>Brev til overlæge - dem 19. september 2025</b></p>
<p><i>“Kære overlæge<br><br>
Må jeg bede om et møde i morgen, fredag med deltagelse af min kæreste og eventuelt min barndomsven?<br><br>
Jeg er ikke psykotisk. Det har du selv sagt, og at du står ved det.<br><br>
Undskyld for alt. Jeg har været helt urimelig.<br><br>
Jeg vil gøre alt for at være sammen med min kæreste og Musse hurtigst muligt. De betyder alt for mig og jeg kan ikke undvære dem.<br><br>
Jeg beder dig, er du ikke nok sød ikke at tvangsmedicinere mig? Jeg kan slet ikke holde ud og tænke på det.<br><br>
Jeg savner min kæreste så meget og jeg har lidt nok. Du har vundet.<br><br>
Jeg beder dig virkelig. Ikke mere tvang og indespærring.<br><br>
Jeg sletter alt og destruerer min mobil og PC mens du ser på.<br><br>
Jeg vil bare leve et stille og roligt liv med min kæreste.<br><br>
Jeg beder dig, ikke mere tvang.”</i></p>

<p><b>Dagbog den 20. september 2025</b></p>
<p><b>Vågnede tidligt og morgenrutinen</b></p>
<p>Jeg vågnede efter første nat med næsten sammenhængende søvn. Klokken var lidt i syv, og jeg gik ud og sagde godmorgen til de vågne patienter i fællesmiljøet. Jeg gik i bad, redte seng, skiftede tøj, børstede tænder og lavede squats og mavebøjninger, idet jeg i går lavede armbøjninger, mavebøjninger og rygbøjninger.</p>

<p>Før morgenmaden fik jeg et opkald fra min kæreste. Jeg læste i bogen, som jeg var næsten færdig med, cyklede lidt på kondicyklen,løste kryds og tværs, så film, var social i fællesmiljøet og fik besøg af min kæreste. Hun fik mine dagbogsnotater, samt min mobil og PC. Besøget varede en time, og hun måtte intet medbringe på grund af sikkerhedshensyn.</p>

<p>Jeg hjalp Mads med hans diamond paint med et billede af Peter Plys. Det var hyggeligt at nørkle med og samtidig sidde og sludre sammen.</p>

<p>Min kontaktperson var Jens, som var en venlig, midaldrende, mørkhåret og solbrun pædagog. Jeg nåede ikke at deltage i kagebagning på grund af besøget, og det var oven i købet min ide til en opskrift, krydderkage med kaffeglasur. Efter besøget smagte jeg resultatet, som var fremragende. Det var kokken, der bagte.</p>

<p>Jeg var ikke helt så angst og nedtrykt som i går, selvom jeg stadigvæk frygtede overlægens overgreb. Det var nærmest uvirkeligt, som et mareridt, der foregik i vågen tilstand. Cille havde indskrevet mine sedler til hende i min journal og givet mig dem tilbage og så fik min kæreste dem med.</p>

<p><b>Brev til overlægen den 20. september 2025</b></p>
<p><i>“Kære overlæge<br><br>
Jeg skal have min kæreste med til alle lægesamtaler, inklusiv den på mandag den 22/9, hvor tidspunktet bedes oplyst.<br><br>
Jeg giver min kæreste tilladelse til at afhente de af mine ejendele, som jeg medbragte ved tvangsindlæggelsen.<br><br>
Jeg lider ikke af nogen gennemgribende forstyrrelser i min personlighed, som negativt påvirker mine relationer til andre. Jeg har langvarige og meget tætte relationer til blandt andre mine barndomsvenner og har let ved at danne nye relationer og fastholde dem. Jeg er åben, nysgerrig, tillidsfuld og udadvendt, hvilket er årsagen til, at jeg har overlevet i Vestre Fængsel og på retspsykiatriske afdelinger. Jeg er ikke garderet, mistroisk, fjendtlig og især ikke paranoid. Disse er ikke gennemgående personlighedstræk.<br><br>
At jeg har dokumenteret og optaget samtaler med retspsykiatere, er sund fornuft qua tidligere fejldiagnoser og overgreb i retspsykiatrien. Jeg optager ikke andre mennesker, og det gør mig selvfølgelig ikke paranoid. At påstå det, er misbrug af diagnoser for at undskylde fejl.<br><br>
Ingen har set mig være psykotisk. Ikke min kæreste, ikke mine barndomsvenner, ikke personalet på SL10 og SL11, ingen som helst og heller ikke dig selv. Stop med at bruge psykiatriske fejldiagnoser som våben og straf. At jeg har sendt mails til offentlige myndigheder vedrørende ophævelse af behandlingsdommen gør mig selvfølgelig ikke spor psykotisk.<br><br>
Venlig hilsen,<br><br>
Kjeld Andersen.”</i></p>

<p><b>Dagbog den 22. september 2025</b></p>
<p><b>Tidlig morgen i fællesmiljøet</b></p>
<p>Jeg var oppe og ude i fællesmiljøet lidt i syv om morgenen. Herefter deltog jeg i morgenmødet og var social med de andre. Jeg gik derefter i bad, barberede mig og klædte mig pænt på. Jeg havde en længere samtale med Cille. Herefter ringede jeg til min kæreste, som fortalte, at afdelingssygeplejersken havde fortalt hende, at hun ikke kunne deltage i lægesamtalen, fordi at sådan var det bare på afdelingen. Jeg hilste på fysioterapeuten Kia, som jeg kendte fra opholdet på SL11.</p>

<p><b>Lægesamtale</b></p>
<p>Tre ansatte foruden overlægen deltog i samtalen, og min ven var med på medhør som min bisidder, men måtte ikke sige noget. Jeg startede dog med at undskylde over for ham, idet jeg sagde, at jeg var ked af mine “grimme” beskeder til ham, samt at jeg godt vidste, at han havde forsøgt at hjælpe mig. Jeg sagde, at det var tortur, at være på afdeling SL10, samt at han selv havde sagt, at jeg ikke var psykotisk, både til mig og min kæreste.</p>

<p>Overlægen påstod, at jeg led af enkel paranoia og skulle have 2 mg Risperdal, stigende til 6 mg eller 5 mg Olanzapin én gang dagligt. Jeg fik fremkommet med mine argumenter, som overlægen imidlertid ikke ville forholde sig til. Det kunne vente til Patientklagenævnet, sagde han, og så sluttede samtalen. Hans eneste begrundelse for diagnosen var “anderledes ordlyd” af mine mails, hvilket var noget sludder, da det havde været fuldstændig den samme og normale ordlyd hele tiden.</p>

<p>Jeg ringede til min kæreste efterfølgende og fortalte hende om den dårlige nyhed. Jeg klarede samtalen med en ro, der overraskede mig selv og jeg var ikke nedtrykt eller vred efterfølgende. Jeg fik dog det ud af samtalen, at jeg havde fået tilladelse af overlægen til at komme i sportsgård og til fitness.</p>

<p><b>Dagbog den 23. september 2025</b></p>
<p><b>Gårdtur i sportsgården</b></p>
<p>Så var der eftermiddags gårdtur i sportsgården. Jeg kendte den fra opholdet på SL11. På afdelingen var der en halv times gårdtur om formiddagen og om eftermiddagen et kvarter. De indlagte, der ville deltage, gik flankeret af flere ansatte ud i den nærliggende gård, som var omkranset af høje mure. I midten lå en lille boldbane med kunstgræs og mål, og rundt om denne var der afmærket en løbebane, og så gik man ellers bare rundt i ring, indtil tiden var gået.</p>

<p><b>Brev til overlæge den 23. september 2025</b></p>
<p><i>“Kære overlæge.<br><br>
Jeg har i den tid, jeg har været tvangsindlagt, dagligt befundet mig det meste af dagtiden i fællesmiljøet, hvor jeg har socialiseret med medpatienter og personalet og hygget mig. Ikke for at simulere eller dissimulere, men fordi jeg nyder selskabet med andre mennesker. Jeg har lavet mad, spillet spil, set film, lavet diamond paint, spist alle måltider sammen med de andre, samt brugt kondicyklen og romaskinen. Jeg taler med og kommer godt ud af det med alle.<br><br>
Når jeg tvangsmedicineres som psykisk rask, vil eneste resultat være, at jeg rammes af de talrige, invaliderende og sundhedsskadelige bivirkninger af den antipsykotiske medicin, især sedation og fedme. Min personlighed, som er normal, vil ændres, og jeg bliver en sløv zombie. Jeg vil derfor miste min kæreste, som er det bedste, der er sket for mig, som er det eneste, jeg har tilbage, og som jeg ikke kan leve uden. På grund af medicinen, jeg absolut ikke har behov for. Hvad skulle behandlingsmålet da være? Jeg lider jo ikke af vrangforestillinger.<br><br>
Du tvinger personalet til at begå overgreb imod mig og tager dermed dem som gidsler.<br><br>
Du har skrevet og sagt til mig og min kæreste flere gange, at jeg ikke er psykotisk. Så kan jeg jo ikke lide af kronisk psykose. Personalet på SL11 har aldrig set mig være psykotisk, og flere har sagt det direkte til min kæreste og jeg. Du har selv bla. sagt, “du er ikke psykotisk… og det står jeg ved”.<br><br>
Det vigtigste for mig, er at komme hjem til min kæreste og Musse hurtigst muligt.<br><br>
Venlig hilsen,<br><br>
Kjeld Andersen.”</i></p>

<p><b>Brev til overlæge den 24. september 2025</b></p>
<p><i>“Kære overlæge<br><br>
Det, du udsætter mig for nu, er uden sammenligning det værste, nogen nogensinde har gjort mod mig. Du udsætter mig for tortur og og umindeskelig behandling, samt er en alvorlig trussel mod mit liv og helbred.<br><br>
Når du bevidst ulovligt frihedsberøver mig og udsætter mig for uberettiget tvangsmedicinering, så er det meget, meget alvorligt. Det må du ikke gøre. Og det psykiske pres, jeg er underlagt, er uudholdeligt.<br><br>
Det personale, der tvinger den unødvendige medicin i mig, gør sig delagtige i overgrebet. Da jeg var læge, fejlbehandlede jeg aldrig nogen patienter. Og jeg kunne ikke drømme om bevidst at påføre nogle patienter alvorlig skade, som du gør mod mig nu. Jeg er stolt over at jeg havde mod til at sige fra over for andre læger, der forsøgte at presse mig til at misbruge mit fag mod patienter.<br><br>
Det nytter ikke at appellere til din faglighed og samvittighed og det skal nok lykkedes dig at få mig ødelagt som menneske med uberettiget tvang, selvom du ved og har sagt, at jeg ikke er psykotisk.<br><br>
Og så har jeg stadigvæk optagelserne af dig, der siger, at du står ved det, hvorfor du lyver nu.<br><br>
Venlig hilsen,<br><br>
Kjeld Andersen,<br><br>
den 24/9-25.”</i></p>

<p><b>Brev til overlæge den 24. september 2025</b></p>
<p><i>“Tilføjelse. Overlægen har også nægtet mig at tage til København og Nordsjælland. Han har tvunget mig til at skifte navn. Han har forbudt mig at kontakte offentlige myndigheder, samt tvunget mig til at slette mine konti på de sociale medier og min blog. Alle disse forbud er uhjemlede og derfor ulovlige.<br><br>
Venlig hilsen,<br><br>
Kjeld Andersen.”</i></p>

<p><b>Brev til overlæge den 27. september 2025</b></p>
<p><i>“Kære overlæge<br><br>
Nu har jeg været ulovligt frihedsbrevet siden den 16. september.<br><br>
Ulovligt, fordi:<br><br>
Du så sent som den 11. september fortalte min kæreste, at jeg ikke var psykotisk, samt at behandlingsdommen var formålsløs og skulle ophæves.<br><br>
Fordi du forbrød dig mod mindstemiddelprincippet og og fik politiet til at anholde mig uden varsel og uden at du havde talt med mig først.<br><br>
Fordi du løj, da du påstod, at jeg havde brudt mine vilkår ved at skrive til en myndighed og anmode om ophævelse af min dom, idet der ingen vilkår er anført i dommen.<br><br>
Jeg på intet tidspunkt har været spor psykotisk, hvilket du jo selv har sagt hele tiden. Heller ikke under denne indlæggelse har nogen observeret mig være sindssyg på nogen måde. At du har taget min ADD-medicin fra mig betyder, at jeg sover i alt 14 til 15 timer i døgnet og ikke kan fokusere på noget, samt at opholdet er helt ulideligt.<br><br>
Alt andet lige er dette tortur og en straf. At du ordentlig i købet vil tvangsmedicinere mig, selvom du ved, at jeg er psykisk normal og rask, er perverst og har intet med psykiatri at gøre.<br><br>
Hvad Klagenævnet mener, er irrelevant, og alle optagelser af dig, der siger, at jeg ikke er psykotisk, kommer på nettet uanset hvad, sammen med de mails og de journalnotater, hvor du skriver det samme.<br><br>
Du er gået langt over stregen og har ødelagt det sidste spinkle håb, jeg havde.<br><br>
Venlig hilsen,<br><br>
Kjeld Andersen,<br><br>
den 27/9-25.”</i></p>

<p><b>Dagbog den 25. september 2025</b></p>
<p><b>Vågnede tidligt</b></p>
<p>Jeg vågnede, da nattevagten kom klokken 6 og små slumrede indtil lidt i syv, hvorefter jeg gik i bad, klædte mig på og gik ud i fællesmiljøet og hilste på de andre patienter, der var oppe. Danny skulle til mentalobservation på Blegdamsvej, så jeg fortalte ham, hvad han skulle sige at figurerne i Rorschach testen forestillede, samt at han ikke skulle tale om kvantemekanik og den slags ting. En anden patient skulle også væk fra afdelingen, men hun kom forhåbentlig ikke tilbage igen. Det var Sussie, der skulle overflyttes til SL12.</p>

<p><b>Ikke kæmpe imod</b></p>
<p>Jeg sagde til Keld, som var min kontaktperson, at jeg selvfølgelig ikke ville kæmpe imod tvangen og overgrebet, og at jeg håbede på, at overlægen ikke ville tilkalde sit tæskehold igen. Det var den altid sure og gnavne Gitte, der gav mig morgenmedicinen i dag, og der lå kun en enkelt D-vitaminpille i bæret, og så Venlafaxinen mod depression. Det var slut med Concertaen og dermed også slut med ro, fokus og koncentration.</p>

<p><b>Læste i bogen</b></p>
<p>Jeg læste videre i bogen "Kræftafdelingen”, selvom jeg læste de samme sætninger flere gange, og mine tanker sprang rundt. Der var ingen udvej. Det var hårdt. Og det blev kun værre, men der var intet at gøre end at stramme ballerne sammen og kæmpe. Jeg havde det som om, min hjerne var erstattet af vat. Jeg gik runder, mens jeg læste i bogen.</p>

<p><b>Tur i sportsgården</b></p>
<p>Så var der tur i sportsgården, hvor jeg gik og talte med aktivitetsmedarbejderen Thomas og løb et par runder. Efterfølgende gik jeg runder på afdelingen og læste i bogen igen. Jeg lagde mig ind i sengen og faldt i søvn, fordi jeg ikke længere fik Concerta og intet kunne magte at foretage mig.</p>

<p><b>Sol i haven</b></p>
<p>Ude i fællesmiljøet igen, sad jeg og nød solen i haven, mens jeg blundede lidt, vekslede et par ord med de andre og nød varmen. Jeg ringede så til min kæreste, da jeg savnede hende ekstremt meget. Der var mange aktiviteter i dag: Badminton, E-Bike og fitness. Badmintonkampen var morsom og god. Umiddelbart før der var E-bike, sagde Kia til mig, at der var en samtale med overlægen, hvorfor jeg ikke kunne deltage.</p>

<p><b>Lægesamtale</b></p>
<p>Jeg satte mig ved spisebordet og ventede. Så kom to enorme brød ud fra kontoret med overlægen i hælene. En to meter høj, rødhåret og rødskægget kæmpe på 140 kg og en skaldet, lidt mindre, men stadig kæmpe stor mørklødet fyr. “Er du ikke lidt drama queen?”, sagde jeg højt, så alle i fællesmiljøet hørte det, mens jeg gik stille og roligt ned på stuen med de tre bag mig.</p>

<p><b>Samtalen om tvangsmedicin</b></p>
<p>Jeg satte mig på den polstrede bænk med krydsede ben og hænderne i skødet, mens overlægen lirede sin remse om tvangsmedicinen af og spurgte, om jeg accepterede den. Jeg sagde, at jeg accepterede medicinen, hvis jeg fik lov til at komme hjem nu, men også at det jo ikke var noget, han lod mig gøre, hvorfor det måtte blive et nej. Overlægen sagde, at han ikke gad at diskutere noget. Nu havde jeg en uge, så kom klagen i Patientklagenævnet.</p>

<p><b>Stille og rolig reaktion</b></p>
<p>Jeg nikkede og spurgte ham, hvorfor han havde to store kale med ovre fra Sikringen af og at det virkede drama queen agtigt, og om han var bange for mig, for det skulle han ikke være, sagde jeg stille og roligt. Overlægen gad ikke at kommentere det, sagde han og gik. Jeg var fuldstændig rolig og gik ud i fællesmiljøet kort efter og ringede til min kæreste og fortalte hende om det hændte. Så var der fitness, hvor jeg trænede ben og mave.</p>

<p><b>Tale med advokat og besøg</b></p>
<p>Jeg talte i telefon med min advokat, hvilket var en god samtale. Herefter fik jeg besøg af min kæreste. Min barndomsven ringede, og han fortalte mig, at overlægen ikke havde svaret på det, han havde skrevet til ham.</p>

<p><b>Brev til overlægen den 25. september 2025 - 1</b></p>
<p><i>“Kære overlæge<br><br>
Til dagens møde skal min nærmeste pårørende være fysisk til stede.<br><br>
Min mobiltelefon og PC er videregivet til en ven. Når tvangsmedicinen bliver indgivet, lægger han samtlige optagelser, mails og journalnotater, hvor du og personalet på SL11 siger og skriver, at jeg ikke er psykotisk, på nettet.<br><br>
Jeg har timevis af optagelser fra SL11, hvor personalet fortæller mig, at de ikke mener, at jeg er psykotisk, og at de ikke kan forstå, hvad jeg laver på afdelingen.<br><br>
Han sender også de vigtigste optagelser til Folketingets Sundhedsudvalg og Retsudvalg, dine chefer, regionsrådspolitikerne i Region Sjælland og sikkert mange andre.<br><br>
Kan jeg ikke forhindre dit modbydelige overgreb, kan jeg i det mindste sørge for, at alle i Danmark kender til det.<br><br>
Venlig hilsen,<br><br>
Kjeld Andersen,<br><br>
25/9-25.”</i></p>

<p><b>Dagbog den 26. september 2025</b></p>
<p><b>Elastiktræning</b></p>
<p>Jeg talte kort med min kæreste i telefonen før frokost, og efter frokosten varmede jeg op i 10 minutter på kondicyklen i fællesmiljøet. Jeg trænede skuldre i dag med elastikken, da der ikke var fitness i weekenden. Jeg havde fået træningselastikken, som lå i min kasse på kontoret. Jeg talte efterfølgende med min kæreste igen og senere med min barndomsven.</p>

<p><b>Brev til overlægen den 29. september 2025</b></p>
<p><i>“Kære overlæge.<br><br>
Nu hvor chokket over dine overgreb, tvangsindlæggelsen og tvangsmedicinen har lagt sig lidt, skammer jeg mig over, at jeg tiggede og bad dig om ikke at mishandle mig.<br><br>
Det er dog meget bekymrende, at du uden at blinke er i stand til at misbruge din stilling til at straffe mig så hårdt, oven i købet uden, at jeg har gjort noget galt. At sende en mail til en myndighed om at ophæve behandlingsdommen må jeg selvfølgelig gerne.<br><br>
Nogle kommentarer:<br><br>
Du har ikke på noget tidspunkt fortalt mig, hvorfor jeg skulle være psykotisk. Jeg har spurgt dig flere gange, men du nægter at svare mig, selvom du er forpligtet til det. Det er kafkask og grotesk.<br><br>
Selvom personalet på SL10 og SL11 ikke tør sige dig imod og tage afstand fra dit overgreb mod mig (jeg forstår dem godt), så ved de godt, at du er gået helt over gevind, og de må skamme sig over dig.<br><br>
Du skyer ingen midler og vil også lyve over for Klagenævnet om mig. Men dels ligger dokumentationen for din løgne på nettet, og dels har jeg nogle fantastiske pårørende, som ved, at du mishandler mig, og de holder aldrig op med at kæmpe for mig.<br><br>
Jeg er så psykisk normal, som nogen. Der er ikke skyggen af psykose hos mig, som du selv har sagt og skrevet flere gange.<br><br>
Det er ulideligt at være på SL10. Det er spildt af penge og helt unødvendigt, at jeg er her. Det er udelukkende en straf.<br><br>
Jeg er så udmattet, at jeg kæmper med at holde mig vågen. Det er tortur, og med den uberettede tvangsmedicin bliver jeg til en dedøvet zombie. Du ødelægger mig med invaliderende og unødvendig medicin.<br><br>
Jeg har været meget nedtrykt, og det bliver kun værre. Jeg skal bede om at blive øget i Venlafaxin [antidepressiv medicin]..<br><br>
Venlig hilsen,<br><br>
Kjeld Andersen,<br><br>
29/9-25.”</i></p>

<p><b>Dagbog den 1. oktober 2025</b></p>
<p>I går i fitnessrummet sad ergoterapeuten Merak med sin PC og holdt øje med os. Mens jeg skiftede vægt på vægtstativet til bænkpres, spurgte jeg hende: "Nu ved jeg godt, at det ikke er dit job at sy patienternes tøj, men må jeg selv sy mine bukser?". Jeg kunne se, at hun godt vidste, at jeg refererede til hendes egen bemærkning tidligere. Det lykkedes mig også at sy bukserne. Men med en hvid tråd i stedet for den sorte jeg burde bruge, samt en nål, hvor spidsen var fjernet af sikkerhedsårsager.</p>

<p><b>Dagbog den 1. oktober 2025</b></p>
<p><b>Afvist indlevering og voksende frustration</b></p>
<p>Min kæreste indleverede varer, herunder kontaktlinser til tiden, men alligevel satte personalet sig på bagbenene. Det var ret ulækkert og det værste, jeg endnu havde oplevet. Cille sagde, at det ikke kunne lade sig gøre i dag, selvom de skulle scanne mine ting, når de blev indleveret i tide. Jeg blev rasende over deres ulækre smålighed og brud på reglerne. Jeg gik hen til kontoret med telefonen efter at have afsluttet samtalen med min kæreste, som ringede og fortalte mig om svineriet.</p>

<p><b>Konfrontationen ved kontoret</b></p>
<p>Jeg sagde, at jeg var nødt til at have mine kontaktlinser, fordi jeg ikke havde flere tilbage, samt at jeg havde været nødt til at sove med dem på, og at mine øjne nu gjorde ret ondt. Mette, den ældre afpillede ansatte med det lyse hår, blev arrig og sagde, at de godt kunne scanne linserne alligevel, så de intet galt havde gjort, men det var løgn.</p>

<p><b>Brev til personalet på SL10 den 1. oktober 2025</b></p>
<p><i>“Min kritik går ikke på jer, jeres faglighed og moral, idet jeg er klar over, at min tilstedeværelse er en lægelig beslutning.<br><br>
Imidlertid er det en åbenlys forkert beslutning, som savner ethvert grundlag, og som kun er foranstaltet for at straffe mig.<br><br>
Faktum er, at overlægen uden varsel fik mig anholdt, fordi jeg skrev til bl.a. statsadvokaten, at jeg ville have min behandlingsdom ophævet.<br><br>
Dette fordi, at overlægen, selv utvetydigt flere gange forinden havde sagt, at jeg ikke er psykotisk. For det er jeg jo tydeligvis ikke, psykotisk.<br><br>
Det er ulideligt at være tvangsindlagt på SL10, uden faglig grund og uden slutdato. Det er især uudholdeligt at min ADD medicin er fjernet, selvom jeg har fået den i flere år uden nogen bivirkninger. Jeg kan ikke fungere uden den, og mange retspsykiatere har godkendt både diagnosen ADD og medicinen.<br><br>
Det værste er, at jeg savner min kæreste og vores hund ekstremt meget. Derfor er det psykisk tortur at være på SL10.<br><br>
Jeg er nødt til at komme hjem snart. Jeg skal bede jer om at hjælpe mig, så jeg kan være sammen med min kæreste, jeg kan ikke undvære dem og de kan ikke undvære mig.<br><br>
Kjeld Andersen,<br><br>
d. 1/10-25.”</i></p>

<p><b>Dagbog den 4. oktober 2025</b></p>
<p><b>Lægelitteratur</b></p>
<p>Jeg begyndte at læse bogen ‘Ekkokardiografi’ og så lidt af filmen ‘Underworld’ i TV-stuen. Efter overlappet bad jeg Jens, som var min kontaktperson, om at låse op for aktivitetsrummet og tage romaskinen ud.</p>

<p><b>Roning og pandekager</b></p>
<p>Jeg rodede i 10 minutter endnu engang. Herefter lavede jeg pandekager hele aftenen, og derefter gik jeg frem og tilbage, mens jeg læste i min bog. Jeg fik udleveret kontaktlinserne og bodylotion, som min kæreste havde indleveret.</p>

<p><b>Brev til overlægen den 6. oktober 2025</b></p>
<p><i>“Til overlægen<br><br>
Det er ulideligt som psykisk normal at rådne op på SL10 uden slutdato. Der er ingen plan og det er formålsløst, spild af penge og liv.<br><br>
Jeg kan ikke koncentrere mig uden ADD-medicinen, hvilket gør indespærringen helt ulidelig.<br><br>
Det eneste jeg vil, er at komme hjem til min kæreste og Musse, samt at få mig et arbejde.<br><br>
Kjeld Andersen,<br><br>
6/10-25.”</i></p>

<p><b>Respons til lægesamtale den 7. oktober 2025</b></p>
<p><i>Overlægen indrømmede, at han tvangsindlagde mig, fordi myndighedsansatte krævede det. Desuden, at han vil tvangsmedicinere mig med antipsykotisk medicin for at forhindre mig i at kontakte offentlige myndigheder lovligt, og selvom han ved, at jeg ikke er psykotisk (!).<br><br>
Det, som overlægen udsætter mig for, er det værste, jeg nogensinde har været udsat for.<br><br>
Overlægen misbruger sin stilling til at tvinge livsfarlig og invaliderende medicin i mig - og alle ser passivt til. Det er et mareridt og det nedbryder mig fuldstændigt.<br><br>
Der kommer intet godt ud af at tvangsmedicinere mig, tværtimod.<br><br>
Selvfølgelig kommer jeg til at offentliggøre alt materiale, hvor overlægen siger og skriver, at jeg ikke er sindssyg.<br><br>
Kjeld Andersen,<br><br>
d. 7/10-25.”</i></p>
			<p><b>Dagbog den 6. oktober 2025</b></p>
<p><b>Rod i dokumenter og bistandsværge</b></p>
<p>Bistandsværgen ringede om aftenen og fortalte, at han ikke havde modtaget samtykkeerklæringen, og at han netop havde modtaget materiale fra Patientklagenævnet, da der var møde i dette om torsdagen via videolink. Jeg sagde, at jeg ikke havde haft mulighed for at indlevere essentielt materiale i den forbindelse, fordi bistandsværgen ikke havde modtaget samtykkeerklæringen fra afdelingen. Han sagde, at han ville ringe igen i morgen formiddag i forhold til yderligere info om dette møde, og at han eventuelt ville komme forbi afdelingen for at få samtykkeerklæringen.</p>

<p><b>Dagbog den 7. oktober 2025</b></p>
<p><b>Grædefærdig</b></p>
<p>Da jeg fik min kæreste i røret i går aftes, kunne jeg ikke holde tårerne tilbage, og jeg faldt i søvn allerede omkring kl. halv otte om aftenen. Da Elif kom ned på værelset en halv time efter, fordi min kæreste var i telefonen igen, var jeg søvndrukken og for træt til at tale med hende.</p>

<p><b>Uvenligheden selv</b></p>
<p>Personalet kunne være noget så pedantiske. Da jeg eksempelvis skulle vaske tøj i dag og henvendte mig venligt til min kontaktperson, var det om morgenen og efter at overlappet var fundet sted. Der var ingen travlhed og jeg stod parat med mit vasketøj i favnen. Kontaktpersonen sagde surt: “Du skal vente til efter morgenmaden, vi kan ikke nå det nu”. “Jamen, det skal jo bare sættes over, det tager 20 sekunder”, svarede jeg uforstående. Nej, det bliver, som jeg siger”, vrissede hun til svar.</p>

<p><b>Unødvendig magtdemonstration</b></p>
<p>Det var en helt unødvendig magtdemonstration fra min kontaktperson af, det handlede kun om at hun ville have ret, mens jeg bare gerne ville vaske mit tøj. Den slags forekom engang imellem på SL11, men desværre meget ofte på SL10.</p>

<p><b>Lægesamtale efterspurgt</b></p>
<p>Jeg sagde derefter, at jeg meget gerne ville have en lægesamtale i dag, da det var 14 dage siden sidst. Kontaktpersonen sagde irriteret, at det sikkert ikke kunne lade sig gøre i dag pga. “lægesituationen”. Jeg sagde, at jeg havde spurgt flere gange i løbet af mange dage efterhånden, og at jeg ikke anede hvad planen var og derfor gerne ville have det at vide.</p>

<p><b>Den søde ansatte</b></p>
<p>Jeg gav hende et stykke papir, hvor på jeg havde skrevet, at jeg ønskede en samtale med en læge. Min kontaktperson A hørte til de forråede ansatte på afdelingen. Heldigvis var der enkelte søde ansatte, Helle var en af dem, og hun sagde, at hun godt kunne hjælpe mig med vasketøjet, selvom om hun havde andre patienter at være kontaktperson for, hvilket var utroligt sødt af hende.</p>

<p><b>Folketingets åbning</b></p>
<p>I dag var det Folketingets åbning. Jeg følte mig i høj grad ekskluderet af samfundet, så det betød intet for mig, men at følge med i begivenheden var en slags velkommen eskapisme.</p>

<p><b>Blødende tandkød</b></p>
<p>Mit tandkød begyndte at bløde, svarende til højre underkæbe, hvor tænderne gjorde voldsomt ondt. Sådan var det ikke at have råd til at gå til tandlæge. Det var et trist, gråt, regnfuldt efterårsvejr, hvilket fuldstændig afspejlede mit humør. På afdelingen sad enkelte patienter i fællesmiljøet og læste eller lavede kryds og tværs.</p>

<p><b>Savnet gjorde ondt</b></p>
<p>Der var overlap, og jeg var så nedtrykt, at jeg havde selvmordstanker og tårer i øjnene, så jeg gik ind og lagde mig på sengen og savnede min kæreste helt enormt. Så var der aftenmøde lidt over 16, som jeg ikke havde lyst til at deltage i, og som jeg hadede som pesten, men som jeg følte mig forpligtet til at være med til. Der var fem ansatte og fire patienter, inklusiv jeg selv. Det regnede kraftigt udenfor, og jeg havde hverken regnfrakke eller sko, der kunne tåle vandet, så for én gangs skyld droppede jeg turen i sportsgården.</p>

<p><b>Jens forbi stuen</b></p>
<p>Jeg lagde mig ind i sengen igen og forsøgte at falde i søvn, men så bankede pædagogen Jens, som var min kontaktperson, på døren. Han havde min kæreste i røret. Det var netop hende, jeg lå og tænkte på og savnede så meget, at det gjorde ondt, så jeg var lykkelig for at tale med hende. Efter samtalen havde jeg det lidt bedre.</p>

<p><b>Paranoid overlæge</b></p>
<p>Jeg fik Jens til at låse op til aktivitetsrummet, så jeg kunne låne en ny bog. Jeg fortalte ham, at jeg var særdeles nedtrykt over opholdet og den forestående tvangsmedicinering i den forbindelse. Bistandsværgen ringede aldrig tilbage. Gudskelov kunne min kæreste sende de relevante oplysninger og materiale til Det Psykiatriske Klagenævn direkte per mail.</p>

<p><b>Lægesamtale</b></p>
<p>Med deltagelse af min kæreste og Annika. Overlægen ville tvangsbehandle mig med antipsykotisk medicin, fordi jeg var utilfreds med myndighedernes fejldiagnose.</p>

<p>Overlægen vrøvlede om, at der var en regulær gruppe af myndighedspersoner, der modarbejdede mig argt og mere dedikeret end han havde forestillet sig. Han lød direkte paranoid. Styrelsen for Patientsikkerhed havde modtaget min klage og kontaktet statsadvokaten, som igen havde kontaktet overlægen.</p>

<p><b>Andre bestemte behandlingen</b></p>
<p>De var vrede over, at overlægen ikke havde tvangsmedicineret mig, og det var årsagen til, at overlægen nu ville udsætte mig for tvang. Ikke fordi jeg var sindssyg, men fordi at den sløvende effekt af den antipsykotiske medicin ville forhindre mig i at kontakte myndighederne. Det var jo vanvittig argumentation. Det kunne man jo ikke. Men overlægen kunne. Ikke nok med, at han ville tvangsmedicinere mig, selvom han havde sagt, at jeg var rask. Det var også andre udefrakommende personer, der dikterede hans behandling.</p>

<p>Min kæreste argumenterede godt for sig, men overlægen var urørlig. Tidsrammen var to måneders indlæggelse for at se om medicin virkede. Jeg spurgte om telefontid og afdelingsskift, hvilket overlægen ville overveje.</p>

<p><b>Værste periode i mit liv</b></p>
<p>Jeg var ikke for alvor skuffet, for jeg havde ingen forhåbninger eller forventninger, men jeg var ked af det på min kærestes vegne, da hun havde spildt hendes tid og aflyst tandlægen for at deltage i mødet. Det var den værste periode i mit liv uden sammenligning. Senere kom Annika forbi mit værelse, fordi hun ville tale med mig og afleveret et afslag fra Klagenævnet.</p>

<p><b>Dagbog den 8. oktober 2025</b></p>
<p><b>Smilende ansat</b></p>
<p>“Så har jeg morgenposten til dig”, sagde jeg med et smil på læben til Sasha, som var min kontaktperson efter dagens overlap. Hun smilte igen og sagde, at hvis det var noget, skulle jeg bare sige til. Jeg takkede og sagde, at det skulle jeg nok.</p>

<p><b>Alene i Slagelse</b></p>
<p>Før morgenmaden sad jeg og talte med Martin, den nyeste tilkommende patient. Han havde oplevet lidt af hvert i fængsler og i psykiatrien. Jeg havde fundet en ny bog med titlen ‘Alene i Berlin’, skrevet af Hans Fallada, som Martin godt havde hørt om og kunne anbefale. Det var tydeligt, at Martin vidste, hvad han talte om, på den måde, han talte om forfatteren på. Bogen var dyster og medrivende. Alle personerne var mere eller mindre paranoide og lurede på hinanden. På samme måde som personalet lurede på de indlagte og de indlagte frygtede at sige noget, der kunne bruges imod dem.</p>

<p><b>Brev til til kæreste</b></p>
<p><i>“Elskede skat. Det vigtigste i mit liv er dig og Musse. Jeg har kronisk dårlig samvittighed over, at du er belastet af det, der sker mod mig, og samtidig er jeg bange for, at jeg presser dig for hårdt, fordi jeg længes efter dig og bare vil hjem til dig. Jeg er konstant bange for at miste dig og Musse og jeg tænker hele tiden på jer. Du må love mig aldrig at gøre noget, du ikke har det godt med. Og du må aldrig tilsidesætte dig selv for min skyld. Uanset hvad. Min styrke er dig. Jo stærkere du er, jo stærkere er jeg. Hver morgen vågner jeg for tidligt med angst for at miste dig og Musse, og fordi jeg savner jer så ekstremt meget. Elsker dig for evigt og altid.”</i></p>

<p><b>En typisk aften</b></p>
<p>Så var der fitness, hvor den stod på skuldre, ben og mave. Herefter læsning til side 175 i bogen. Jeg ringede med min kæreste to gange og så filmen ‘The Usual Suspects’, ‘Dirty Harry’ og ‘The Patriot’ og fire ansatte spillede kort med to patienter. Herefter var der eftermiddagsgårdtur.</p>

<p><b>Brev til overlægen den 8. oktober 2025</b></p>
<p><i>“En vrangforestilling er en ukorrigerbar falsk overbevisning, der stædigt fastholdes, trods beviser for det modsatte. Hvilken vrangforestilling skulle jeg lide af? Uden vrangforestillinger, ingen enkel paranoia. At sende en relevant mail til en myndighed har intet med vrangforestillinger/enkel paranoia at gøre.<br><br>
Mine problemer er og har altid været helt reelle: Tvungen hjemløshed i flere år, fattigdom, tvungen arbejdsløshed, en trøstesløs tilværelse som følge af en forlængst tilbagevist fejldiagnose.<br><br>
Jeg har stor gæld fra sagsomkostninger, jeg aldrig kan tilbagebetale, jeg ejer intet, jeg har ikke råd til at gå til tandlæge, mit tandkød bløder, jeg har mistet alt. Det er mine problemer. Ikke psykose og vrangforestillinger og det er en pervers hån at påstå det. At tvangsmedicinere mig ændrer intet.<br><br>
Følgende psykiatere har skriftligt erklæret, at jeg ikke har været psykotisk:<br>
SB (2015/2016)<br>
HJ (2016/2017)<br>
BH (2018)<br>
PWJ (2019 - 2021, 2025)<br>
HR (2020)<br>
KB (2024)<br>
PB (2025*)<br><br>
*Indtil den 16/9-25 hvor statsadvokaten pressede PB til at ændre diagnosen, fej som han er.<br><br>
At tvangsmedicinere et raskt menneske er en alvorlig forbrydelse. Jeg er rask. Derfor skal jeg ikke tvangsmedicineres. Den aktuelle periode er den værste i mit liv. Hvorfor er der ingen, der gør noget?<br><br>
Kjeld Andersen,<br><br>
Den 8/10-25.”</i></p>

<p><b>Tvang dag to</b></p>
<p>Jeg cyklede i 60 minutter sammen med Mads på kondicyklen, mens vi så filmen ‘Born Supremacy’. Cirka halv elleve kom Uffe, den meget ungt udseende forvagt, forbi sammen med Katja, sygeplejersken. De havde mit tvangsmedicin med, som jeg indtog, mens jeg trådte i pedalerne. Jeg tog imod den med et smil, men spurgte, hvad den nørdede forvagt hed. “Uffe”, sagde han. Da jeg bad om, at han oplyste sit efternavn, nægtede han og henviste til sundhed.dk.</p>

<p><b>Kraftig medicinpåvirkning</b></p>
<p>Jeg kastede medicinen op, men en del af den måtte alligevel være optaget, for på den efterfølgende gårdtur var jeg ret svimmel, sløv og kraftesløs i benene. At jeg ikke skrev mere, var deres behandlingsmål. Men det havde intet med psykose at gøre. At jeg ikke kunne skrive, var et udslag af, at jeg heller ikke kunne noget andet.</p>

<p><b>Langsom dag og hård træning</b></p>
<p>Tiden sneglede sig af sted. Jeg tog en lur efter frokost og talte med min kæreste for anden gang i dag. Jeg roede 10 minutter på romaskinen, og det var mega hårdt, men det lykkedes. Jeg læste videre i bogen ‘Alene i Berlin’ og var nået til side 263.</p>

<p><b>Brev til overlæge - dato uvis</b></p>
<p><i>“Kære overlæge.<br><br>
Kan jeg overflyttes til en anden afdeling, helst SL11? Jeg vil gerne have oftere besøg af min kæreste, samt mulighed for ledsaget udgang.<br><br>
Jeg kan acceptere den skadelige og unødvendige antipsykotiske medicin, hvis jeg kan komme på orlov meget snart. Jeg savner min kæreste og Musse helt enormt, og det er ulideligt at være indespærret på SL10.<br><br>
Jeg er selvsagt fortsat ikke spor sindssyg, men meget nedtrykt og modløs. Jeg har særdeles svært ved at koncentrere mig, hvilket er rædselsfuldt.<br><br>
Jeg vil gerne have et møde med dig og min kæreste snarest muligt.<br><br>
Venlig hilsen,<br><br>
Kjeld Andersen.”</i></p>

<p><b>Brev til overlæge</b></p>
<p><i>“Kære overlæge<br><br>
Jeg rådner stadigvæk op på SL10 i uvished om, hvornår jeg bliver løsladt. Jeg bliver tvangsbehandlet med dybt skadelig antipsykotisk medicin, selvom du ved, at jeg ikke er psykotisk.<br><br>
Jeg har ingenting længere. Alligevel misbruger du dit fag til at frarøve mig min frihed og den jeg er som menneske. Du nedbryder mig fysisk og mentalt på en løgn og den tortur, det er, har du udsat mig for i over en måned.<br><br>
Jeg ved, at du også vil misbruge lægefaget til at straffe mig for dette brev. Jeg er ligeglad. Uanset hvordan du straffer mig yderligere, er du allerede den nogensinde, der har skadet mig mest.<br><br>
Kjeld Andersen,”</i></p>

<p><b>Respons til lægesamtale den 14. oktober 2025</b></p>
<p><i>“Kære overlæge<br><br>
For at korrigere et par vildfarelser:<br><br>
Jeg har ikke sendt intimiderende mails til nogen. Jeg har sendt lovlige mails med relevant, ikke-psykotisk indhold til relevante myndigheder/repræsentanter for myndigheder. Måske har tonen været kontant, hvilket har været fuldt ud berettiget qua min situation, men helt inden for skiven. Det vil de fleste, der læser de pågældende mails, mene. At du mener de skulle være intimiderende, er en stråmand og forkert.<br><br>
Jeg har foretaget optagelser af samtaler, jeg selv deltager i. Derfor er optagelserne lovlige. Så lad være med at lyve og sige, at de er ulovlige, det passer simpelthen ikke.<br><br>
At du har spærret mig inde under falsk påskud af, at jeg skulle have overtrådt vilkår, der ikke eksisterer og at du har tvangsbehandlet mig med skadelig og invaliderende antipsykotisk medicin, når jeg ikke er psykotisk og når du selv har sagt det, er meget meget alvorligt. Du har øvet grov vold mod mig, overlæge, med tvangsmedicin og det bliver du anmeldt til politiet for.<br><br>
Mine lovlige optagelser af dig, der siger, at jeg ikke er psykotisk, samt at du står ved det, er beviser på dine meget alvorlige overgreb mod mig. Forstår du, hvor grelt det, du har gjort, er? Du udsætter mig for tortur og umenneskelig behandling, Balling. Det er meget forkert af dig, så drop din påtaget forurettede attitude.<br><br>
Den antipsykotiske medicin er det værste og mest skadelige, nogen nogensinde har udsat mig for.<br><br>
Kjeld Andersen.”</i></p>

<p><b>Dagbog den 7. oktober 2025</b></p>
<p><b>Psykisk vold</b></p>
<p>Jeg lod mig ikke ryste af meddelelsen om tvang. Jo mere de mishandlede mig, jo mere stoisk og rolig var jeg. Eller det var i hvert fald min hensigt. Jeg fik lov til at foretage et opkald og modtog nogle trøstende ord på vejen. Af medpatienterne selvfølgelig, ikke personalet, som var ligeglade.</p>

<p><b>Var normal</b></p>
<p>Jeg deltog i aftenmødet og var på gårdturen, opførte mig præcis så normalt, som jeg var og altid havde været og gemte min frygt, nedtrykthed og vrede dybt inde i mig. Jeg blokerede for alle følelser.</p>

<p><b>Uudholdelig ensomhed</b></p>
<p>Jeg og et par andre sad i TV-stuen og filmen ‘Casino Royale’. Jens og Sasha fra personalet fulgte også med i filmen. Jeg var nødt til at være sammen med andre mennesker, for jeg kunne ikke holde ensomheden ud, alene på værelset, så jeg blev i fællesskabets tryghed og varme. Det nyttede ikke at appellere til personalets samvittighed og faglighed, for de var aldeles ligeglade. Personalet havde nemlig verdens letteste job, så hvorfor spilde energi og tid på at forsøge at gøre en positiv forskel for patienterne?</p>

<p><b>Et spildt liv</b></p>
<p>Mit eget liv var ligegyldigt nu. Fra og med tvangsbehandlingen i morgen handlede alt om min kæreste og Musse. Nu tilhørte mit liv dem. Jeg havde ingen drømme eller ønsker for mig selv, jeg var udslettet som individ og nu var der kun de to tilbage. Overlægen skulle aldrig have gjort dette mod mig. Det var ikke til hans fordel, hvad han havde gjort.</p>

<p><b>“Dø svin dø”</b></p>
<p>Jeg gik ud i atriumgården for at få lidt frisk luft. Nogen havde i det store vindue af panserglas for enden af gården ridset “dø svin dø” med bogstaver, der var 30 - 40 cm høje. Jeg havde det, som var det dagen før en henrettelse. Bortset fra at alle var ligeglade. Jeg regnede med at tvangsmedicinen ville bedøve mig fuldstændigt, så jeg hverken kunne læse eller skrive, hvorfor jeg måtte skynde mig at få det allersidste med, inden det var for sent.</p>

<p><b>Forberedelse på tvang</b></p>
<p>Jeg havde smidt det sidste slik ud, i forventning om at medicinen ville give mig kraftig vægtøgning. Det var en absurd og håbløs situation. Hvis jeg ikke havde haft min kæreste og Musse at leve for, havde jeg gjort noget helt andet end det, jeg agtede. Men hvis jeg mistede de to, ville jeg gøre det uden tøven.</p>

<p><b>Anke til Ankenævnet</b></p>
<p>Mads og Mikkel sad og spillede PlayStation i fællesmiljøet. Jeg gik hen til pædagogen Jens og sagde til ham, at jeg ville anke afgørelsen til Det Psykiatriske Ankenævn, og han sagde, at han ville sende en mail rundt til mit team angående dette. Jeg skulle sende min klage til Ankenævnet selv, men det kunne jeg jo ikke, da jeg ikke havde adgang til min PC og mobil. Seancen i Klagenævnet havde været en trist skueproces, hvor man slet ikke havde forholdt sig til hvad min kæreste havde fortalt og skrevet om, at hun aldrig havde observeret mig spor sindssyg.</p>

<p><b>Tvangen</b></p>
<p><b>Dagbog den 9. oktober 2025</b></p>
<p><b>Truet af personalet</b></p>
<p>Sosu-assistenten Annika sagde, at jeg skulle have medicinen i morgen den 10/10-25, og ellers ville jeg få den med fysisk tvang. Jeg sagde til min kontaktperson Jens, at jeg ville klage til Ankenævnet, og han lovede at notere det i min journal og sende en mail til mit team.</p>

<p><b>Kroppen gav op</b></p>
<p>Jeg fik det største nederlag siden påbegyndelsen af tvangen til cykling i dag. Jeg blev simpelthen så kraftesløs, at jeg ikke kunne cykle videre. Jeg var nødt til at stoppe aktiviteten og gå tilbage til afdelingen. Jeg kunne næsten ikke bevæge mig, men kun sidde og stirre ud i luften. Det tog mig længe at komme mig, men jeg slæbte mig til fitness, hvor jeg trænede skuldre og ben. Jeg var dog kraftesløs og nedtrykt. Det var nederlag på nederlag.</p>

<p><b>Frygt for repressalier og brevet tilbage</b></p>
<p>Jeg talte med min kæreste, og hun var bange for, at overlægen ville straffe mig for at skrive det brev, jeg tidligere havde afleveret til Cille, så jeg bad Jens, min kontaktperson i aftenvagten, om at give mig det tilbage, hvilket han gjorde.</p>

<p><b>Kaffe, rastløshed og tidlig sengetid</b></p>
<p>Vi så serien ‘House of the Dragon’ fortsat, og jeg drak min 12. kop kaffe. Jeg talte både med min barndomsven og min kæreste i telefonen. Utålmodigheden og rastløsheden var tiltagende uudholdelig om aftenen, samtidig med at jeg var dybt træt. Jeg spiste to poser vingummier og læste de første sider i Jo Nesbøs bog ‘Snemanden’ og gik i seng allerede kvart over syv om aftenen.</p>

<p><b>Brev til personalet den 9. oktober 2025</b></p>
<p><i>“Dette kommer sandsynligvis til at være det sidste, jeg er i stand til at skrive før overlægens overgreb med tvangsmedicinen, som vil bedøve mig og gøre mig til en grønsag.<br><br>
Medicinen vil ingen positiv effekt have, kun den bedøvende og invaliderende bivirkning. Til gengæld vil den frarøve mig det, der giver mig indhold i livet, blandt andet evnen til at læse, træne og være en god kæreste.<br><br>
Da overlægen udmærket er klar over, at jeg ikke er psykotisk, er tvangsmedicin kun egnet til at dække over hans kollegers tidligere fejldiagnose og til at sikre overlægens kollegiale agtelse.<br><br>
Overlægen misbruger således sin stilling og lægefaget til at ødelægge mig som menneske. I dag løj overlægen til Det Psykiatriske Patientklagenævn, og det er fejt og utilgiveligt. At sidde og vente på tvangsmedicinen er som at vente på sin egen henrettelse. I morgen udsletter overlægen mig som individ, som menneske, og det er reelt en dødsdom.<br><br>
Hvor længe jeg kan holde ud og leve som en zombie, ved jeg ikke. Når og hvis jeg begår selvmord, er overlægen direkte ansvarlig for det. Men personalet på SL10 er delagtige i så tilfælde. Uden deres medvirkning ville overlægens tortur ikke lykkedes.<br><br>
I morgen slutter mit liv de facto. Så er jeg en tom skal. Det er så grusomt og uretfærdigt, som det kan være.<br><br>
Kjeld Andersen,<br><br>
den 9/10-25.”</i></p>

<p><b>Dagbog den 10. oktober 2025</b></p>
<p><b>Meddelte klage</b></p>
<p>Jeg sagde til Tove før og efter morgengårdturen, at jeg ville klage til Ankenævnet, samt at jeg ville ringe til min bistandsværge om formiddagen. Men han var til vaccination, og ville ringe tilbage, hvilket han først gjorde klokken klokken 16.15. Han sagde, at der var opsættende virkning af klagen. Jeg fik medicinen klokken 13.</p>

<p><b>Brev til overlæge den 10. oktober 2025 1</b></p>
<p><i>“Tvang dag 1<br><br>
Jeg er abnormt træt, men samtidig rastløs og har ulidelig uro i benene. Jeg kan næsten ikke holde øjnene åbne. Jeg er svag i benene, svimmel og har usikker gangfunktion. Jeg kan ikke læse eller fokusere på noget.<br><br>
Jeg har aldrig været så nedtrykt, modløs og opgivende, som i dag.<br><br>
Jeg kan ikke holde medicinen ud. Den er uden positiv virkning. Der er kun bivirkninger, som er invaliderende. Det er umenneskelig behandling, og det skal ophøre straks.<br><br>
Det er rædselsfuldt, at I ignorerer mig. Hvis I tog mig alvorligt, var der ingen grund til at skrive breve til jer.<br><br>
Jeg kan ikke forstå, at I accepterer, at jeg som rask bliver tvangsmedicineret med antipsykotisk medicin.<br><br>
Så snart jeg har mulighed for det, skriver jeg alle mine breve ind på min blog. Der kan I læse om jer selv og hvad I har gjort imod mig.<br><br>
Kjeld Andersen,<br><br>
d. 10/10-25.”</i></p>

<p><b>Brev til overlægen den 12. oktober 2025</b></p>
<p><i>“Tvangsmedicinen har absolut ingen virkning på mig, udover at den gør mig abnormt træt og sløv, svimmel og meget alment utilpas. Den er invaliderende, skadelig og ikke indiceret.<br><br>
At jeg holder op med at skrive relevante og lovlige mails til myndigheder, skyldes kun frygten for yderligere overgreb fra overlægen af, ikke at jeg er behandlet, idet jeg jo ingen vrangforestillinger lider af og ikke er spor psykotisk.<br><br>
Overlægen har misbrugt lægefaget til på papiret at lyve mig sindssyg, og han har skadet mig fysisk og psykisk med uberettiget tvangsmedicin.<br><br>
Overlægen udgør en nærliggende og væsentlig fare for min patientsikkerhed, mit liv og mit helbred, og det er direkte kriminelt.<br><br>
Med tvangsmedicinen har overlægen taget det sidste fra mig. Nu er der intet tilbage. Jeg tilgiver aldrig overlægen.<br><br>
Jeg skal hurtigst muligt ud af den antipsykotiske medicin.<br>
Jeg skal hjem til min kæreste og musse hurtigst muligt.<br>
Behandlingsdommen skal ophæves hurtigst muligt.<br><br>
Kjeld Andersen,<br><br>
den 12/10-25.”</i></p>

<p><b>Dagbog den 13. oktober 2025</b></p>
<p><b>En historisk dag</b></p>
<p>Jeg lagde ud med at cykle 60 minutter på kondicyklen i TV-stuen, mens jeg læste i bogen og engang imellem fulgte jeg med i morgen TV. Det var en historisk dag, da Hamas’ gidsler blev frigivet, både de levende og de døde, og der blev sendt live fra Tel Aviv og Khan Younis. Det var enormt hårdt bare at cykle med lav intensitet, men jeg tvang mig til at fortsætte for at træne min viljestyrke, som tvangsmedicinen havde eroderet.</p>

<p><b>Medicin om aftenen</b></p>
<p>Det var Annika, der var min kontaktperson i dag, og jeg afleverede mit brev til hende, samt spurgte, om jeg kunne få tvangsmedicinen om aftenen i stedet for om formiddagen, så jeg ikke blev for træt til at jeg kunne træne.</p>

<p><b>Brev til kæreste</b></p>
<p><i>“Kære elskede skat, jeg ved, at det er rædselsfuldt for dig, at du har kæmpet for mig og at du lider. Jeg har konstant dårlig samvittighed overfor dig, men du skal vide dette: Hvis du holder ud til jeg kommer hjem, er jeg din for altid, og jeg vil gøre alt for dig.”</i></p>

<p>Jeg havde ikke sovet til middag, så jeg var absurd træt, men selvom jeg havde lyst til at lægge mig til ro, var det alligevel for tidligt allerede klokken halv seks om aftenen. Så jeg skiftevis sad og så filmen ‘World War Z’ i TV-stuen med de andre og gik runder med en kryds og tværs, som jeg løste for at holde mig vågen.</p>

<p><b>Uanstændig afdeling</b></p>
<p>Jeg ringede til min kæreste tidligt på aftenen, da jeg anede, at jeg snart ikke kunne holde mig vågen længere. Det holdt hårdt med at blive færdig med bogen ‘Alene i Berlin’ om aftenen. 685 sider i alt. Det var en af de mest betydningsfulde bøger, jeg havde læst. Et billede på SL10 og den uanstændighed, der herskede blandt det meste af personalet.</p>

<p><b>Genkendte overlægen</b></p>
<p>Jeg genkendte overlægen i mange af beskrivelserne af bipersonerne i bogen. Anstændigheden fandt jeg blandt medpatienterne, ikke blandt personalet: Mads og Mikkel, der spurgte til mig efter at overlægen havde meddelt mig tvangen og Sami, der lod min kæreste og jeg få besøgsrummet, selv om han egentlig brugte det.</p>

<p><b>Sov fra kedsomhed</b></p>
<p>Jeg fik Sasha til at åbne for aktivitetsrummet, så jeg kunne sætte bogen på plads og låne nye. Min medpatient Børge var så nedtrykt over opholdet på SL10, at han gik i seng hver dag klokken halv seks om aftenen. Han kedede sig og kunne ikke holde det ud. Samtidig var det også en bivirkning af den medicin, han blev tvunget til at indtage.</p>
		<p><b>Dagbog den 14. oktober 2025</b></p>
<p><b>Diskuterede grunden til medicinen</b></p>
<p>Klokken 12 kom Cille gående med den opløste antipsykotiske medicin og var i følgeskab med lægen Karina. “Jeg troede, at det kunne gives om aftenen og ikke før træning. Jeg bliver helt ødelagt af medicinen”, sagde jeg. “Nej, overlægen har meget travlt, men han kommer senere og taler med dig”, sagde Karina. Sille sagde intet, men havde røde kinder.</p>

<p><b>Vidste intet</b></p>
<p>“Men man giver antipsykotisk medicin til mennesker med vrangforestillinger. Hvilke vrangforestillinger lider jeg af? Det har overlægen ikke fortalt mig”, sagde jeg. “Det ved jeg ikke. Jeg er kun lægen, der skal se på, at du får medicinen”, sagde hun. “Jeg skal nok spørge overlægen om det med vrangforestillingerne", fortsatte hun. Bagefter var der træning, hvor jeg trænede ryg, biceps og lænd. Annika var dernede med to andre ansatte, og hun var bemærkelsesværdig overstadig.</p>

<p><b>Lægesamtale</b></p>
<p>Jeg var helt færdig og på grænsen til grønsag, da der var lægesamtale, men jeg holdt øjenkontakten indtil overlægen slog blikket ned. Jeg bragte emnerne på bane et efter et. Det med at få tvangsmedicin klokken 19.30 om aftenen var okay. Overlægen ville også skrive en plan ned og sende den til min kæreste og jeg selv vedrørende det videre forløb.</p>

<p><b>Det værste nogensinde</b></p>
<p>Jeg sagde, at det nok ikke var konstruktivt for mig at sige, men at det med medicinen var det værste, jeg nogensinde havde oplevet. Jeg kunne ikke føle glæde, og jeg vågnede med angst hver morgen klokken fem. Jeg havde ingen drømme eller håb tilbage. Det eneste, jeg levede for, var min kæreste og Musse, og det eneste, jeg ønskede, var at komme hjem til dem.</p>

<p><b>Forbud mod mails</b></p>
<p>Overlægen sagde, at jeg ikke måtte sende “intimiderende” mails til nogen, og at han skulle være helt sikker på, at jeg ikke gjorde det igen. Jeg sagde, at jeg ikke havde sendt intimiderende mails, men at jeg selvfølgelig ikke havde skrevet noget som helst, havde jeg vidst, at konsekvenserne var så voldsomme.</p>

<p><b>Resultatløst</b></p>
<p>Så var det med skift af afdeling, samt adgang til min mobil og PC, hvilket han også skrev ind på sin medbragte computer, og sagde, at han ville vende tilbage i forhold til. Det var et resultatløst møde, fraset det med medicingivningspunktet, men jeg var glad for min egen præstation under mødet. Jeg ringede til min kæreste umiddelbart efter og fortalte hende, hvordan det var gået. Men jeg tænkte for mig selv, at overlægen var usædvanligt perfid.</p>

<p><b>Hun var spejlblank</b></p>
<p>Jeg henvendte mig efterfølgende til den spejlblanke Cille vedrørende vasketøjet, som kom i tørretumbleren. Jeg satte mig i fællesmiljøet og læste i min nye bog, ‘Den gale mand’ af Leif Panduro, som jeg var nået til side 47 i.</p>

<p><b>Dagbog den 15. oktober 2025</b></p>
<p><b>Gave til medpatient</b></p>
<p>Jeg modtog intet opkald fra advokaten. Jeg fik diskret overrakt en maxi størrelse Rittersport til S som min kæreste havde købt til ham som tak for at vi flere gange havde måtte få besøgsrummet og ikke samtalerummet. Jeg havde virkelig lyst til chokolade, men det gik ikke pga. lorte medicinen, som lammede mig og gjorde mig til en zombie.</p>

<p><b>Afventen af tvang</b></p>
<p>Nu var klokken 19.40 og jeg så filmen 'Reservoir Dogs’, mens jeg ventede på at lægen kom over fra Sikringen, hvor vedkommende først opholdt sig indtil kl. 20.00. Han eller hun skulle overvåge, at jeg indtog tvangsmedicineringen. At få antipsykotika var ét langt mareridt. Min kæreste ringede til mig og umiddelbart derefter kom lægen ind på kontoret.</p>

<p><b>Dobbelt dosis</b></p>
<p>Dem, der gav mig tvangsmedicinen i dag, på dag 6, var Nikolaj og Lykke. Nikolaj var den samme læge, som havde skrevet indlæggelsesjournalen på mig. Han var flink nok. Jeg fik denne gang to tabletter 2 mg Risperdal, som var dobbelt op i forhold til sædvanligt. Herefter fortsatte jeg med at se 'Reservoir Dogs’ i TV-stuen, mens medicinen gjorde sin sløvende virkning.</p>

<p><b>Brev til overlægen den 15. oktober 2025</b></p>
<p><i>“Jeg har fortsat ikke fået fortalt, hvilke vrangforestillinger, jeg skulle lide af, altså hvorfor jeg skulle være psykotisk. Det er jo ret vildt, at jeg nu får 4 mg Risperdal, når jeg ikke er psykotisk og når overlægen ikke engang kan forklare mig hvorfor.<br><br>
“Medicinen” er udelukkende skadelig. Den er egnet til at kue og straffe mig, for hvad skulle formålet ellers være?<br><br>
Det handler om, at nogle læger, der engang gav mig fejldiagnosen ‘enkel paranoia’ har kontaktet overlægen og brokket sig over, at han konkluderede, at jeg ikke er spor psykotisk - og så blev overlægen skræmt og løj mig psykotisk.<br><br>
Overlægen er bange for at fastholde sin korrekte konklusion: At jeg ikke fejler noget.<br><br>
Én ting er at lyve mig sindssyg. Noget ganske andet er at tvangsbehandle mig med antipsykotisk medicin. Det er legmesbeskadigelse og tortur.<br><br>
Det er grotesk, at udefrakommende personer kan få overlægen til at fejlmedicinere mig, og det er ulovligt, at overlægen har brudt sin tavshedspligt og udvekslet helbredsoplysninger om mig til dem. Jeg har optagelser, der dokumenterer dette. Dem får politiet.<br><br>
Jeg lider af ADD og depression. Det er yderst veldokumenteret. Jeg skal ikke have antipsykotiske medicin, men Concerta. At undlade dette er en alvorlig fejl. Hvis jeg klager over overlægen, så straffer han mig med længere indespærring og mere skadelig tvangsmedicinering. <br><br>
Så det gør mine pårørende og de melder også overlægen til politiet for bl.a. overtrædelse af paragraf 157 i straffeloven, samt for brud på tavshedspligten.<br><br>
Kjeld Andersen.”</i></p>

<p><b>Dagbog den 16. oktober 2025</b></p>
<p><b>Månedsdag</b></p>
<p>Det var min månedsdag på afdelingen i dag. I dag for en måned siden, efter en super hyggelig tur til Korsør med min kæreste, besluttede overlægen sig for at tvangsindlægge mig pludseligt og uventet, fordi jeg havde krævet, at den meningsløse behandlingsdom blev ophævet.</p>

<p><b>Alarm på afdelingen</b></p>
<p>Efter aftensmaden så vi filmen ‘Tenet’, mens jeg ventede på tvangsmedicinen. Jeg havde fået min kæreste til at købe tandtråd, som jeg nu anvendte, men af sikkerhedsårsager skulle jeg bruge den foran personalet i fællesmiljøet. Alarmen lød cirka klokken 19.15 om aftenen. Den var fra en anden afdeling, så Keld havde som opgave at være ham af de ansatte, der løb af sted.</p>

<p><b>Tvangsmedicin og skjult tablet</b></p>
<p>Dem, der gav mig tvangsmedicin i dag, var sygeplejerske Tove og læge Nikolaj. Jeg havde dels tyggegummi i munden og dels kom medicinen i form af to hele tabletter, ikke opløste, så jeg fik gemt en del af den ene tablet i tyggegummiet uden at synke den, og bagefter smed jeg tyggegummiet ud. Jeg kunne faktisk med lethed have undgået at sluge begge tabletter, hvis jeg ville, men så ville det slå for hårdt, hvis jeg fik medicinen som indsprøjtning. At være fri for medicinen var et primært mål i sig selv nu. Jeg skrev på sedlen, der var ophængt i fællesmiljøet angående bogønsker, titlen ‘Gøgereden’.</p>

<p><b>Dagbog den 17. oktober 2025</b></p>
<p><b>Samtale om advokat og ny patient</b></p>
<p>Hun fortalte også, at jeg ikke selv skulle betale hende, men at staten dækkede den slags udgifter. Den nye patient var ikke videre social, men havde isoleret sig en smule på sin stue, fraset de gange hun var ude for at ryge. Måske var hun i chok eller meget syg. Stakkels hende i fald, at jeg havde ret.</p>

<p><b>Skjult tablet</b></p>
<p>Vi så filmen ‘Quantum Maniac’ i TV-stuen, da lægen Nikolaj kom med tvangsmedicinen sammen med sygeplejerske Gitte. Igen var medicinen ikke opløst, men givet som to tabletter. Jeg indtog begge, men gemte den ene under tungen, og nøjedes med at sluge den anden. Den, jeg gemte under tungen, spyttede jeg ud i en kvart fyldt sodavandsflaske, jeg havde stående. Det var en dårlig ide, da den forårsagede en stor mængde brus. Jeg måtte derfor skjule flasken indtil det var muligt at hælde indholdet ud. Jeg kunne sige ‘tak’ med tabletten under tungen uden at det kunne høres på stemmen, men ikke sige flere sammenhængende ord uden at det lød mærkeligt. Det var nyttigt at vide.</p>

<p><b>Ulidelig rastløshed og ventetid</b></p>
<p>Jeg var ekstra rastløs i løbet af dagen. Jeg havde aftalt med Kenneth, at jeg kunne få besøgsrummet, så nu var det bare at vente på, at min kæreste kom. Jeg gik mange runder og fik sat filmen ‘Bullet Train’ på. Jeg så noget af den, men kunne ikke sidde stille på grund af den ulidelige rastløshed og gik nogle flere runder. Det var en form for tortur, og det var overlægen, der udsatte mig for den.</p>

<p><b>Overlægens løgne afsløret</b></p>
<p>Jeg havde spurgt Tove om, hvem der besluttede, hvilken afdeling patienterne skulle sidde på, og hun sagde, at det var lægens beslutning. Altså løg overlægen, da han forleden påstod det modsatte, nemlig at det var helt tilfældigt, hvor folk sad. Overlægen var en dygtig skuespiller og manipulator, og han lød løg ret ubesværet.</p>

<p><b>Dagbog den 18. oktober 2025</b></p>
<p><b>Morgenrutine og kondicykel</b></p>
<p>Jeg havde sovet udmærket og stod op ved syvtiden. Jeg cyklede i 30 minutter på kondicyklen i tv-stuen, mens personalet sad på kontoret til overlap, der i dag varede en time. Jeg kunne høre høj latter fra kontoret, og det var sikkert et forlænget overlap, fordi personalet for nogens vedkommende var returneret fra efterårsferie. Jeg skrev et brev til overlægen færdigt og afleverede det til Keld, som var min kontaktperson.</p>

<p><b>Solskin og savn</b></p>
<p>Det var solskinsvejr fra en skyfri himmel, og på formiddagsgårdturen mærkede jeg varmen fra strålerne mod min hud. Efter den var slut, satte jeg mig i den ene ende af rygehaven i solen og nød lyset og duftende. Jeg savnede altid min kæreste mest når det var sådan et herligt vejr, men heldigvis kom Keld ud med mobiltelefonen, fordi min kæreste var i røret. Jeg satte mig ud i solen efter opkaldet og efter at have set noget af filmen ‘Winter Soldier’. Jeg gik også nogle runder på afdelingen og huskede at fortælle til Keld forinden, at det skyldtes medicinudløst rastløshed, så han ikke misforstod noget.</p>

<p><b>Brev til overlægen den 18. oktober 2025</b></p>
<p><i>“Nu er det 9 dage siden at du påbegyndte tvangsmedicineringen og dosis har været 4 mg i nogle dage. Status er, at jeg fortsat ikke er det mindste sindssyg, samt at medicinen gør det umuligt for mig at føre glæde eller tilfredshed, den er som en kemisk spændetrøje, der gør mig voldsomt sløv samtidig med at jeg er utrolig rastløs. <br><br>
Jeg har meget svært ved at koncentrere mig, jeg skal virkelig kæmpe for det og for at læse, eksempelvis. Det er derfor invaliderende at få medicinen, som jeg ikke engang har brug for, al den stund at jeg ikke er paranoid eller psykotisk.<br><br>
Det er meningsløst og spild af penge og liv, at jeg rådner op på SL10. Der er masser af mennesker, der modsat mig faktisk er syge og har brug for at være på en retspsykiatrisk afdeling, hvis plads jeg optager.<br><br>
Jeg savner min kæreste ekstremt meget og det gør det ekstra ulideligt at være på SL10. Jeg må og skal udskrives nu. <br><br>
Den uberettigede og ødelæggende antipsykotiske medicin skal seponeres straks og jeg skal genopstartes i Concerta. Ellers kan jeg ikke fungere og har ikke en chance for at komme i arbejde.<br><br>
Kjeld Andersen, <br><br>
18/10-25.”</i></p>

<p><b>Dagbog de 20. oktober 2025</b></p>
<p><b>Personalet vender tilbage og uventet vægt</b></p>
<p>En del af personalet, der havde været på efterårsferie, var nu tilbage. Pernille, Kristian og Kia blandt andre. Vi skulle vejes i dag, og vægten sagde 94,9 kg, hvilket var en del mere end jeg troede. Men det var heller ikke den vægt, vi normalt brugte. Det kunne sagtens være, at den anden vejede for lavt.</p>

<p><b>‘Knæk cancer’ armbånd</b></p>
<p>Det var et usædvanligt koldt, men smukt efterårsvejr på morgengårdturen. Kia spurgte, om jeg havde lyst til at cykle om tirsdagen også, hvilket jeg takkede ja til. Efter gårdturen flettede jeg armbånd til ‘Knæk cancer’ arrangementet og jeg nåede at lave fire i alt, som skulle sælges for 20 til 30 kr. stykket. Det var en hyggelig beskæftigelse, men jeg blev ør i hovedet af det, helt sikkert på grund af medicinen, idet jeg ikke tidligere havde oplevet denne særlige fornemmelse.</p>

<p><b>Ny patient og håb om omplacering</b></p>
<p>Vi fik en ny patient i dag, Nicki, hvilket vi var et par stykker, der virkelig var glade for idet der nu ikke var flere ledige pladser på den specielle varetægtssurrogat afdeling, som SL10 var, hvorfor en af os måske så skulle flyttes.</p>

<p><b>Reparation, fitness og en aktiv dag</b></p>
<p>Mit vindue blev lavet. Vi trænede først i fitnessrummet, hvor jeg trænede bryst, triceps og mave. Herefter var der E-bike, hvor jeg vandt etapen igen og til sidst var der badminton, hvor jeg både vandt og tabte. Det var en dag, hvor jeg havde været særdeles aktiv, og som kronen på værket var min belønning at få besøg af min kæreste.</p>

<p><b>Opløst medicin</b></p>
<p>Det var lægen Uffe, der sammen med sygeplejerske Tove gav mig tvangsmedicinen. Til forskel fra de andre dage blev medicinen denne gang opløst, hvorfor jeg ikke kunne undgå at indtage lortet. Eller det vil sige, at det kunne jeg en lille smule godt idet jeg spyttede en smule af medicinen tilbage i bæret med vand, da jeg skulle skylle den ned. Jeg fik derfor en større dosis end ellers, hvilket betød, at jeg ville være ødelagt hele dagen i morgen. Det var noget forbandet svineri. Hvis jeg ikke havde haft min kæreste og Musse, havde jeg begået selvmord.</p>

<p><b>Film, bivirkninger og planer for i morgen</b></p>
<p>Nu vidste jeg, hvordan jeg kunne undgå at indtage medicinen. Måske i hvert fald. Vi sad i tv-stuen og så først filmen ‘Planet of the Apes 3’ og efter tvangsmedicinen så vi ‘Butterfly Effekt 2’, indtil medicinen for alvor virkede. Hvis jeg fik tabletter i morgen, ville jeg ikke sluge nogen af dem.</p>

<p><b>Dagbog de 21. oktober 2025</b></p>
<p><b>Kaffe, kulde og en dystopisk bog</b></p>
<p>Jeg drak tre kopper kaffe før morgenrunden og undgik dermed at blive alt for sløv og uoplagt som følge af medicinen. Det var koldt og blæsende på formiddagsgårdturen, min sportsjakke var ikke længere tilstrækkelig til at holde mig varm, og jeg savnede også en hue og et par handsker. Mens jeg gik, læste jeg i bogen ‘En dag i Denisovics liv’ og skiftedes vist havde den hånd, der ikke holdt bogen i min varme bukselomme.</p>

<p><b>Vasketøj og E-bike</b></p>
<p>Efter turen fik jeg sat tøj over til vask og skiftede linnet. Så blev det tid til E-bike, og jeg cyklede en etape, der varede cirka 30 minutter, hvilket var passende, så jeg ikke risikerede at overbelaste mig, og især ikke mine knæ. Jeg var den eneste patient, der deltog i aktiviteten, og fysioterapeuten og en kollega skiftedes til at cykle med.</p>

<p><b>Uventet gensyn</b></p>
<p>Tilbage på afdelingen igen så jeg Sosu-assistent Laura fra SL11, som sammen med en anden ansat skulle vikariere for det faste personale, der var til supervision. Vi talte kort sammen, og jeg spurgte hende for sjov, om hun ville tage mig med tilbage til hendes afdeling. Laura svarede, som var det alvorligt ment.</p>

<p><b>For meget personale</b></p>
<p>Der sad hele otte ansatte i fællesmiljøet og spillede ‘Partners’ med blot én enkel patient. Der var ingen andre patienter til stede. Jeg bad pædagog Elif om at ringe til min bistandsværge, men da han ikke svarede, lagde hun en besked på hans telefonsvarer om at ringe tilbage.</p>

<p><b>Ønske om lægesamtale</b></p>
<p>Så blev det tid til fitness, hvor jeg trænede ryg, biceps og lænd. Forinden bad jeg Annika, min kontaktperson, om at få en lægesamtale, idet overlægen var på afdelingen i dag.</p>

<p><b>Motivationssamtale med overlægen</b></p>
<p>Overlægen og Annika indfandt sig på min stue, da samtalerummet ikke var ledigt. Overlægen havde et udskrift af information om depontmedicinen Risperdal med til mig og anførte, at han havde læst, hvad min kæreste havde skrevet. Han sagde, at 4 mg Risperdal var mindste vedligeholdelsesdosis, og det svarede til 25 mg injektion. Intet konkret sagde han, udover, at det var den første motivationssamtale. Han ville returnere i morgen til næste motivationssamtale.</p>

<p><b>Tam badminton og forvirrede beskeder</b></p>
<p>Jeg skulle umiddelbart efter til badminton, hvilket var en tam opgang. Min kæreste ringede jeg dog først til, og hun syntes det hele, som overlægen havde sagt, lød mærkeligt. Bistandsværgen ringede tilbage. Han troede fejlagtigt, at jeg ikke havde noget at indsende til Ankenævnet, så han havde ikke foretaget sig noget. Men han ville straks undersøge, om jeg kunne få adgang til min PC og mobil og ringe tilbage. </p>

<p><b>Gårdtur, tvangsmedicin og mistanke</b></p>
<p>Bistandsværgen ringede tilbage, mens jeg gik på eftermiddagsgårdtur. Han kunne ikke få fat i Klagenævnet, men ville ringe igen i morgen. Det var sygeplejersken Lykke og lægen Uffe, der gav mig tvangsmedicinen i dag. Jeg spurgte en ekstra gang, om den unge læge faktisk hed Uffe, da det virkede som om han bare stak mig en løgn, men han bekræftede at det var hans navn.</p>

<p><b>Avatar, skjult tablet og vigtig besked</b></p>
<p>Vi så filmen 'Avatar', mens medicinens effekt indtraf - på nær en af tabletterne naturligvis som jeg gemte under tungen. Selvom jeg kun indtog en tablet, blev jeg svimmel og usikker på benene af medicinen. </p>

<p><b>Brev til overlægen den 22. oktober 2025</b></p>
<p><i>“Vigtigt vedrørende Ankenævnet: Jeg skal have adgang til min PC og mobil, så jeg kan sende materiale, der er essentielt for min klage til Det Psykiatriske Ankenævn. <br><br>
Ellers får jeg ikke medhold, og det kan jeg ikke acceptere. <br><br>
Kjeld Andersen,<br><br>
den 22/10-25.”</i> </p>

<p><b>Dagbog de 22. oktober 2025</b></p>
<p><b>Solsjenitsyn</b></p>
<p>Jeg læste ‘En dag i Ivan Denisovics liv’ færdig. Det havde været en fremragende bog, men desværre havde jeg så store koncentrationsproblemer, at jeg måtte læse den igen, hvis jeg ville have det fulde udbytte af den.</p>

<p><b>(Intet) Håb i psykiatrien</b></p>
<p>Der kom en sangerinde fra projektet ‘Håb i psykiatrien’ på afdelingen klokken 14, og hun ville optræde for os. Merak læste hendes lange CV op til morgenmødet, om hvor hun havde optrådt tidligere og med hvem, og det lød farligt fint, men det eneste, jeg gik op i, var at fitness lå på samme tidspunkt, og at jeg langt hellere ville deltage i det end at lytte til selv nok så dygtig en sanger. Men næstvigtigst var løftet om småkager til arrangementet. Jeg meldte mig til at hjælpe med at stille stole frem for i det mindste at vise min påskyndelse af initiativet.</p>

<p><b>Aldrig set mig psykotisk</b></p>
<p>På den efterfølgende formiddagsgårdtur havde jeg en lang samtale med Brian. Han sagde, at han håbede at sangerinden så godt ud. Han og jeg talte om hverandres sager og han sagde spontant, at han ikke forstod, hvorfor jeg fik antipsykotisk medicin, da han aldrig havde set mig være psykotisk, hverken før eller efter jeg fik medicinen. Han selv havde fået antipsykotisk medicin i mange år, og han anså sig selv som lidende af skizofreni, så han vidste, hvad han talte om. Det var et regnfuldt vejr. Efter morgenmaden flettede jeg to armbånd til knæk cancer arrangementet.</p>

<p><b>Besked fra bistandsværgen</b></p>
<p>Herefter ringede min bistandsværge igen. Han havde talt med Styrelsen for Patientklager, og der ville man tildele mig en sagsbehandler, og vedkommende ville undersøge det med adgang til mobil og PC i forhold til klagen til Ankenævnet og vende tilbage. I forhold til klage over injektionen, så kunne det ikke iværksættes før jeg havde tabt i Ankenævnet. </p>

<p><b>Som på bodega</b></p>
<p>Pernille grinede højlydt og var overstadig om aftenen, mens hun sad og spillede det tredje spil på sin vagt med sine to yndlings patienter. Hun hvinede højlydt, og man skulle tro, hun sad på sin stambodega. "Jeg har ikke så mange brikker," råbte hun pludseligt. Jeg smilede indvendigt og tænkte, at hun havde fuldstændig ret. Afdelingens maniker underholdt hele afdelingen med spillet, og Pernille var med på hans øgede psykomotoriske tempo. </p>

<p><b>Skriver du dagbog?</b></p>
<p>Det var Ib, lægen og sygeplejerske Lykke, der kom med tvangsmedicinen i dag. Var det et opdigtet navn? Uffe og Ib, to unge fyre. Kom on. "Sidder du og skriver dagbog?" spurgte Frederikke. “Jeg skriver alt muligt”, sagde jeg afvisende.</p>

<p><b>Farlige ord</b></p>
<p>Kenneth fortalte en historie, der illustrerede, at man skulle passe på, hvad man sagde på afdelingen. Han havde sagt for sjov til en anden patient, at han havde en bande, og for at være medlem skulle man dræbe et menneske. Det hørte en elev, som sagde det videre til personalet, hvorefter Kenneth blev politianmeldt for trusler.</p>

<p><b>Spurgte om råd</b></p>
<p>I formiddags spurgte jeg Marlene, rengøringsdamen, om hun havde kontakter i rengøringsbranchen, fordi jeg satsede på at få et job som rengøringsassistent. Hun sagde, at det havde hun ikke, men at hun havde været kirketjener tidligere og anbefalede mig at søge denne vej.</p>

<p><b>Brev til overlægen den 23. oktober 2025</b></p>
<p><i>“Jeg har aldrig været så modløs, opgivende og nedtrykt i mit liv. Men jeg har ikke selvmordstanker, jeg har min kæreste og Musse at leve for. Det betyder imidlertid ikke, at jeg ikke lider voldsomt og lider hver dag.<br><br>
Jeg er bekymret for, at jeg overlægen og personalet ignorerer stort set alt, jeg siger og skriver. Især Pernille fra mit team nægter at lytte til mig, når jeg forsøger at fortælle hende om mine frustrationer. Hun siger, at jeg har fortalt hende om det en gang tidligere (for ca. en måned siden), hvorfor hun ikke gider at lytte til det igen.<br><br>
Jeg tror at Pernille har misforstået sin arbejdsfunktion, jeg har i hvert fald ikke lyst til at betro mig til hende igen. Pernille bør ikke være en del af mit team.<br><br>
Det er tortur at være på SL10 uden slutdto og især er det tortur at blive tvangsmedicineret med medicin, der invaliderer mig. At blive mødt med fjendtlighed og foragt af Pernille, gør det hele en tand værre.<br><br>
Jeg går normalt ikke op i retfærdighed og den slags, men det, jeg har været udsat for af Pernille og personalet på SL10, har været grotesk uretfærdigt og forkert, det kommer till at mærke mig for livet og jeg kommer mig aldrig over det.<br><br>
Kjeld Andersen,<br><br>
d. 23/10-25.”</i></p>

<p><b>Dagbog den 23. oktober 2025</b></p>
<p><b>Rygter om min baggrund</b></p>
<p>På morgengårdturen havde jeg igen en længere samtale med B, og det kom frem, at han vidste, at jeg var uddannet læge. Det var ikke noget, jeg havde fortalt andre end F, så når B vidste det, vidste alle det. Det var ikke noget, jeg ikke havde lyst til, at andre skulle vide, jeg havde bare ikke energi og overskud til at fortælle alle, hvad der var sket.</p>

<p><b>Ventetid og mental fravær</b></p>
<p>Jeg ventede på lægesamtale med overlægen, men den kom ikke, og jeg kunne mærke utålmodigheden, anspændtheden og frustrationerne stige i takt med, at dagen gik. Der var badminton, hvor jeg var på hold med med fysioterapeut Kia, og vi vandt til en forandring, men jeg var mentalt ikke til stede og spillede helt på rutinen, som en robot.</p>

<p><b>E-bike som ventil for angsten</b></p>
<p>Til E-bike efterfølgende blev forventningens angst gradvist erstattet af handlingens energi, som jeg kunne profitere af under selve træningen, og det måtte være en klar medvirkende årsag til, at jeg vandt etapen, som vi var tre patienter og en fysioterapeut som kørte på hold sammen mod sikringen og Region Midtjylland. Angsten blev takket være cyklingen forvandlet til en apatisk ro.</p>

<p><b>Udmatning, rygter og regnvejr</b></p>
<p>Jeg trænede skuldre efter cyklingen, men var helt udmattet, så det blev ikke særligt intenst. Under cyklingen så jeg J, som var en patient, de to andre jeg cyklede med, kendte og hilste på. Han havde været på SL10 før og havde slået sin mor ihjel som 17-årig, og de andre fortalte, at han højlydt havde fantaseret om at spise personalet på afdelingen. Det var et rigtig efterårsvejr med blæst og øsende regn, så på eftermiddagsturen i sportsgården rendte vi rundt i gården i regnvejr.</p>

<p><b>Nye patienter og brudte samtaler</b></p>
<p>Den nyeste patient, N, kom stort set kun ud fra sin stue for at hente mad. Han var venlig og høflig, men længere samtaler førte han ikke. Den næstnyeste patient, M, forsøgte jeg at tale med, men hun var så tankeforstyrret og vrøvlende, at det var umuligt.</p>

<p><b>Aftenfilm og mørke tanker</b></p>
<p>D og jeg så først filmen ‘Captain America’ og bagefter ‘Alien vs Predator’. Det var lægen Nikolaj og sygeplejerske Lykke, der gav mig tvangsmedicinen i dag, og det skete allerede lidt over 19, da lægen alligevel var på afdelingen for at tilse M, der var blevet fysisk dårlig. Jeg kunne ikke tillade mig at skrive det til overlægen eller personalet, men når jeg tænkte på at dø, følte jeg lettelse og glæde.</p>

<p><b>Dagbog den 24. oktober 2025</b></p>
<p><b>Lammende angst og svigtet løfte</b></p>
<p>Jeg blev tiltagende paralyseret af angst og fortvivlelse hen ad formiddagen, fordi jeg ventede og ventede på den lovede samtale med overlægen. Men som sædvanlig skete intet, og så blev jeg mere og mere indestængt. Først trænede jeg bryst, triceps og mave og regnede med, at samtalen med overlægen ville foregå lige efter. Det skete imidlertid ikke, så jeg var i bassinet i følgeskab med Annika og Kia. Mine svømmebriller var defekte, og det tog en del af glæden fra aktiviteten.</p>

<p><b>Risperdalens totale følelsesblokade</b></p>
<p>Jeg fik normalt et kick ud af at svømme, men ikke længere. Det var det samme med træningen i fitnesslokalet. Jeg kunne ikke føle glæde eller tilfredshed på grund af Risperdal medicinen. Jeg kunne heller ikke blive mæt, og mad gav mig ingen vellyst længere. På den måde var medicinen en konstant psykisk og også fysisk tortur.</p>

<p><b>Samtalen udskudt igen</b></p>
<p>Jeg var så indestængt på grund af uvisheden og ubehaget ift. samtalen, at jeg efter svømning, hvor jeg nåede op på 60 baner, spurgte Annika om, hvornår jeg havde næste samtale med overlægen. Hun ville undersøge det og vende tilbage senere. Hun fortalte mig dernæst, at overlægen først ville vende tilbage i næste uge. Jeg sagde, at Pernille og Lykke ellers havde sagt i forgårs, at overlægen ville komme i går eller i dag. Men det havde Annika selvfølgelig ingen kommentarer til det.</p>

<p><b>Film, rastløshed og nye bøger</b></p>
<p>Vi så filmen ‘Harry Potter 1', indtil jeg blev for rastløs og bad Jens om at åbne til aktivitetsrummet, så jeg kunne finde et par nye bøger. Jeg tog ‘Journal 64’, en bog om padder, samt bogen ‘16 år i Sibirien’ af Israel og Rachel Rachlin, som jeg gik i gang med.</p>

<p><b>Blæsevejr, armbånd og aftenfilm</b></p>
<p>Jeg var ude på eftermiddagsgårdtur sammen med Morten i blæsevejret. Jeg flettede et enkelt armbånd efter aftensmaden og læste til side 65 i bogen. Jeg spurgte den altid uvidende Cille, om jeg kunne få medicinen som tabletter, men det var hun ikke sikker på. Vi så filmen ‘The Suicide Squad’, mens jeg ventede på tvangsmedicineringen. Det var læge Cecilie og Cille, der stod for den.</p>

<p><b>Episode</b></p>
<p>Klokken 19.52 skruede min medpatient Kenneth op for radioen. Cille gav ham en BVC score for det, og han kastede saftevand ud over hende. Straks kom de tre ansatte, Cille, Jens og Mette, rendende og var helt opkørte, og vi blev beordret til at gå ind på vores stuer. Jeg forstod godt, Kenneth, idet Cille overreagerede voldsomt med den BVC-score. Der blev ikke slået alarm. Det var mærkeligt at være forvist til sin stue uden at vide, hvornår jeg måtte forlade den igen. Men jeg hørte senere på aftenen, at personalet kom hen til Kenneths stue for at give ham 4 milligram Lorazepam.</p>

<p><b>Dagbog de 25. oktober 2025</b></p>
<p><b>Vintertid og langsom morgen</b></p>
<p>Det blev vintertid natten til søndag og det med, at det blev vinter, kunne man godt få en fornemmelse af, hvis man så på vejret. Jeg læste videre i bogen til side 118, mens jeg ventede på, at morgenmaden blev sat frem klokken 9. Det sene tidspunkt var som følge af ‘Knæk cancer' arrangementet.</p>

<p><b>Cyklerne på gangen og gensyn med kendte ansigter</b></p>
<p>Vi satte os på cyklerne og begav os afsted. De var i dagens anledning opstillet på gangen med udsigt til sportsgården, så vi kunne se dem, der gik runder og også hilse på dem på vejen. Jeg hilste på og talte med Kristian, Jonas og Jasmin, og jeg så også en del af personalet på SL11, der fulgte patienterne til og fra sportsgården, blandt andre Nikita og Jens.</p>

<p><b>85 kilometer, myslibarer og et fyldt arrangement</b></p>
<p>Jeg cyklede et par timer indtil det blev frokost klokken 12 og fortsatte en time efterfølgende, så jeg nåede op på lidt over tre timers cykling i alt. Distancen var da på 85 km. Der var vand, myslibarer og frugt ad libitum undervejs, og rigtig mange patienter deltog i arrangementet. Da klokken var cirka 14:30, havde jeg cyklet 100 kilometer i alt. Jeg havde læst samtidig det meste af turen og var nået til side 269 i bogen.</p>

<p><b>Straf til Kenneth og små belønninger til os andre</b></p>
<p>Som straf for optrinet i går, var Kenneth blevet skærmet på stuen indtil mandag, hvorfor han skulle opholde sig på sit værelse, undtagen når han en gang i timen fik lov til at ryge, og han måtte ikke snakke med de andre patienter på noget tidspunkt. Som belønning for, at vi havde cyklet så langt, fik vi et sæt cykelstrømper. Det var en sød gestus, selvom jeg nok ikke ville iføre mig dem.</p>

<p><b>Regn, træthed og Harry Potter 2</b></p>
<p>Danny og jeg gik ud i sportsgården for at gå rundt om aftenen, men da vi havde gået syv runder, blev regnen så kraftig, at vi måtte gå ind igen. Vi så filmen ‘Harry Potter 2’, mens det ruskede udenfor, og jeg forsøgte at holde mig vågen. Jeg var nået til side 271 i bogen, men var for træt til at læse videre.</p>

<p><b>En tekst, der ramte overlægen på kornet</b></p>
<p>På side 134 og 135 bed jeg mærke i teksten: “Rektor Sevasinov var ikke nogen særlig rar kammerat. Han smilede altid venligt til en og talte med en blid rolig stemme. Men bag denne facade skjulte sig et beregnende og ondskabsfuldt væsen.” Jeg kunne ikke have beskrevet overlægen bedre selv.</p>

<p><b>Brev til overlægen den 25. oktober 2025</b></p>
<p><i>“Vigtigt vedr. medicinen: Jeg er ikke i stand til at føle glæde, lykke eller tilfredshed længere. Alle de for mig vigtige aktiviteter, der gjorde, at jeg kunne holde tilværelsen ud, og som jeg nød, føler jeg intet for nu. Cykling, svømning, træning og læsning, selv mad og musik, gør mig ikke glad.<br><br>
Der er ingen livskvalitet og intet meningsfuldt i min tilværelse, medicinen har fjernet det hele. Jeg har også en ubehagelig indre rastløshed, jeg er sløv, jeg producerer for meget mundvand og min koncentration er reduceret markant, så jeg nu er nød til at læse de samme sætninger flere gange.<br><br>
Derudover er det helt ulideligt at være spærret inde på SL10 uden slutdato. Jeg kunne måske holde opholdet ud, hvis jeg ikke fik Risperdal, men nu er det at sammenligne med tortur.<br><br>
Jeg vågner stadig mellem 5 og 5.30 med angst, som erstattes af markant nedtrykthed i løbet af dagen.<br><br>
Det virker alt sammen helt uforsvarligt og meningsløst og det har intet med psykiatri at gøre, det er kun en straf.<br><br>
Kjeld Andersen, <br><br>
25/10-25.”</i></p>

<p><b>Dagbog den 25. oktober 2025</b></p>
<p><b>Medicinsnyd</b></p>
<p>Det lykkedes mig endnu engang at få de ikke-opløste tabletter efter forinden at have husket Cille på det, og det betød, at jeg kunne nøjes med at sluge en enkelt tablet, mens den anden blev gemt under tungen. Pupillerne blev små, når medicinen var optaget i kroppen. Det var en slags sladrehank og én tablet var tilstrækkelig til den effekt. Jeg var blevet helt god til at gemme medicinen under tungen, faktisk satte begge tabletter sig straks fast på det sted med det samme, så jeg nærmest måtte anstrenge mig for at sluge den ene af dem, hvilket kunne afsløre mig, hvis jeg ikke passede på. </p>

<p><b>Forberedte sprøjten</b></p>
<p>Da overlægen alligevel ville tvinge mig til at få medicinen som indsprøjtning, kunne jeg ikke undgå den alligevel, og så var det nok bedst at være lidt tilvendt end slet ikke. Jeg gik ned på stuen og lagde mig i sengen. Det var noget af det mest ensomme i verdenen. Der var totalt stille, fordi jeg havde stue længst væk fra fællesmiljøet, og jeg var alene i stilheden med mine negative tanker. </p>

<p><b>Ensomhed</b></p>
<p>Så snart lyset var slukket, og jeg lå i mørket, var det deprimerende tanker, der kørte rundt i hovedet på mig, indtil jeg endelig faldt i søvn. Jeg havde utrolig meget på hjertet, men jeg orkede ikke at skrive mere, men samtidig kunne jeg heller ikke holde ud og slukke lyset og tænde for tankerne, angsten og fortvivlelsen. Det eneste, der hjalp mig til at slappe af, var tanken om oprejsning, især overfor det samfund, der havde ignoreret mig i så mange år og mishandlet mig. Jeg var nødt til at råbe omverdenen op, koste hvad det ville.</p>

<p><b>Dagbog den 26. oktober 2025</b></p>
<p>Jeg havde hentet en ny bog, Edens have af Hammingway. Det var en, som Frederik havde læst og anbefalet mig, men jeg var ikke gået i gang med den endnu. Det var blevet aften, og jeg var gået til ro, men pludselig bankede musikken derud af med en markant bas. Det var Pernille, der havde sat musikken på, mens hun, Sille, Morten og Michael spillede terninger. Det var simpelthen super professionelt og belastende for os andre, der gerne ville sove. Det var længe Camilla og Lykke, der stod for dagens tvang. Jeg lavede samme nummer, som jeg plejede, og følte mig godt tilpas efterfølgende.</p>

<p><b>Dagbog den 26. oktober 2025</b></p>
<p><b>Dagen derpå</b></p>
<p>Jeg kunne ikke mærke gårsdagens fysiske udfoldelse i kroppen, men jeg havde heller ikke været ekstraordinært aktiv. Jeg besluttede mig for langsomt at starte med at repetere neurologi, begyndende med den neurologiske undersøgelse. Jeg havde skrevet endnu et brev til en ven og havde læst ganske lidt i bogen ‘Journal 64’ af Jusi Adler Olsen. Pernille, Helle, Morten og Michael spillede ‘Partners’ og havde brugt næsten halvanden time på det. </p>

<p><b>Overstadig stemning i fællesmiljøet</b></p>
<p>Det var tydeligvis deres yndlingsbeskæftigelse. Især den halvmaniske Michael og den ansatte Pernille skrålede af grin og var helt karikerede og overstadige. De opførte sig som om de sad på en bodega. Michael var hypoman, altid sprudlende af energi, som smittede, hvilket var årsagen til, at Pernille skrattede op. Men det var alt for meget i længden for os andre. Michael var alt for meget og fyldte alt alt for meget. Han var til tider en pestilens for os andre. Især dem af os, der nogle gange havde det hårdt.</p>

<p><b>En lang og drænende søndag</b></p>
<p>Jeg nåede lige akkurat at få en vask sat over efter frokost, fordi de fire skulle spille deres latterlige spil færdigt. Søndag var frygtelig kedelig. Weekenden var generelt enerverende kedelig. Til trods for at jeg havde fået kaffe, faldt jeg alligevel næsten i søvn i TV-stuen.</p>

<p><b>Brev til overlæge den 27. oktober 2025</b></p>
<p><i>“Jeg har indtil videre skrevet omkring 80 siders dagbog (inkl. breve til overlægen) om opholdet på SL10. Jeg vil udgive teksten snarest muligt (eller få min journalist ven til det), dels for at dokumentere for omverden, at jeg hele tiden har været psykisk normal og dels for at give omverden et indblik i den forråelse, der hersker blandt personalet på SL10 med vilkårlighed, ydmygelser og uprofessionalisme.<br><br>
Men vil overlægen også straffe mig for det? Vil han hævne sig på mig med øgning af den uberettigede antipsykotiske medicin eller forlænge indespærringen?<br><br>
Jeg mener, at det er helt legitimt ift. hensynet til mig selv, men faktisk også fordi mit vidnesbyrd er af almen interesse, idet du samfund ikke kan være tjent med, at psykisk raske mennesker bliver mishandlet med tvangsmedicin og frihedsberøvelse, fordi en psykiater er blevet tøsefornærmet over en petitesse, og misbruger sin stilling.<br><br>
Kjeld Andersen,<br><br>
d. 27/10-25.”</i></p>

<p><b>Dagbog den 26. oktober 2025</b></p>
<p>Jeg fik tiltalende angst af at sidde ned for længe, så jeg gik et par runder efter min kærestes besøg. Dog sørgede jeg for at gå meget stille og roligt, således at Sille ikke kunne tolke det som et tegn på sygdom. Det var faktisk en reel bekymring, som Danny havde luftet for mig forleden. Selve besøget gik udmærket, som det plejede, men Sille ville af en eller anden grund visitere min kæreste ved at klappe hende på lommerne, hvilket var første gang, at det var forekommet. Det var endnu Et eksempel på den vilkårlige udmyddelse ydmyelse som ikke blot vi patienter, men også en gang imellem vores pårørende blev udsat for. Jeg afleverede 24 siders dagbogsnotater og breve til min kæreste til senere indskrivning, når jeg blev udskrevet. Personalet brugte næsten en time på overlap mellem dagvagten og aftenvagten, selvom det havde været en usædvanlig stille søndag. Jeg kunne høre latteren inde fra kontoret af, og da døren blev åbnet langt om længe, Og jeg passerede døråbningen, kunne jeg se flere tallerken med rester af den mad, vi havde spist i går. Jeg hørte, at Abdi kom tilbage i morgen. Hun var psykiater og havde været sygemeldt i flere måneder. Men jeg havde hørt meget om hende for de andre patienter. De fleste frygtede og hadede hende. Hun skulle være venlig på overfladen med nådesløs, når det kom til restriktioner, indespærring og medicin. Hun skulle dog ikke være min læge, så jeg behøvede ikke at spekulere for meget på hende. Nu sad personalet igen og og spillede partners, råbte og skabte sig, som var de på værshus. Det handlede kun om, hvad de havde lyst til, ikke om at tage vare på de patienter, der var syge og havde brug for hjælp. Det var altid de samme to velfungerende patienter, de spillede med, fordi det handlede om, at de skulle underholdes personalet altså. Mens vi så filmen Thor The Dark World, sad sygeplejerske Løkke og læste en bog. Skal vi gå en runde? spurgte Sille. Nej, jeg skal lige læse kapitlet færdig, svarede Løkke surt. Hun var den ældste ansatte på afdelingen. Krakilsk og pedantisk regelrytter. Meget fastlåst og rigid i sin tankegang. Jeg brød mig ikke om hende, men jeg var alligevel nødt til at være meget venlig over for hendes surhed og påståelighed. Lykke Sille, Pernille og de andre havde en ringe faglighed, men en arrogance og en forrådethed, som var skræmmende og modbydelig. Oftest var det hos de fleste positive træk og egenskaber, men hos personalet. På SL var det stort set ingen hos nogen. Helle var umiddelbart den eneste undtagelse K og måske Jens lige så.</p>

<p><b>Brev til overlægen den 28. oktober 2025</b></p>
<p><i>“Jeg blev de facto tvunget af overlægen til d.d. at modtage injektion af et antipsykiatrisk præparat, idet jeg ellers ikke kan blive udskrevet. Nu med medicinen bliver jeg udskrevet om en uge.<br><br>
Det er så ulideligt at være indlagt på SL10, at jeg vil acceptere hvad som helst for at komme væk herfra, selv medicin, jeg ikke har brug for. Der er således tale om reel tvang.<br><br>
Overlægen nægtede under dagens samtale at oplyse, hvorfor han mener, at jeg skulle være psykotisk. Sosu assistent Sasha var vidne til dette. Overlægen tvangsbehandler mig således med skadelig og invaliderende medicin, uden at han er i stand til at forklare mig hvorfor.<br><br>
Dermed forbryder overlægen sig mod psykiatri- og sundhedsloven, samt lægeløftet. Derudover er overlægen det menneske, der har skadet mig mest nogensinde.<br><br>
Ingen andre har med fuldt overlæg udsat mig for tortur og umenneskelig behandling og fejlbegandling, samt ødelagt min tilværelse og fremtid. Det har overlægen og det er et faktum. <br><br>
Alt kommer på nettet, dagbogen og mails, sms’er og optagelser.<br><br>
Kjeld Andersen,<br><br>
d. 28/10-25.”</i></p>

<p><b>Dagbog den 28. oktober 2025</b></p>
<p><b>Lægesamtale</b></p>
<p>Lægesamtalen fandt sted lige efter cyklingen, som var ret hård, hvilket reducerede min nervøsitet, og jeg var kampklar. Det spillede ingen rolle, at jeg ikke havde mine noter med eller vidste, hvad agendaen for mødet var, udover det med medicinen, som der var en ny instruks om. Overlægen havde printet noget ud fra medicinfortegnelsen om et præparat med navnet Xeplion, som skulle være en erstatning til Risperdal. </p>

<p><b>Et falsk valg</b></p>
<p>Overlægen sagde, at hvis jeg modtog en indsprøjtning med Xeplion nu, ville jeg blive udskrevet om en uge, og ellers ville jeg ikke blive udskrevet. Jeg sagde, at det var et pseudovalg, et falsk valg, fordi det var så ulideligt at være på SL10, at jeg var nødt til at acceptere medicinen. </p>

<p>Jeg sagde, at jeg ikke kunne følge glæde eller tilfredsstillelse ved noget på grund af medicinen. Hverken træning eller mad, intet som helst, samt at min livskvalitet var helt i bund, og at ingen mennesker nogensinde havde skadet mig så meget som ham. </p>

<p><b>Truet af overlægen</b></p>
<p>Det resulterede i, at overlægen truede mig og sagde, at jeg skulle passe på med, hvad jeg sagde. Jeg svarede, at det var et faktum, at det var noget, han gjorde imod mig, selvom han vidste, at jeg ikke var spor psykotisk. Jeg spurgte så, hvorfor han mente, jeg skulle være psykotisk, men det kunne og ville han ikke svare på, sagde han. </p>

<p><b>Et kort liv</b></p>
<p>Jeg spurgte, om det havde nogen betydning i forhold til min ankesag i Ankenævnet og det havde det ikke, sagde overlægen. Jeg sagde, at jeg ikke ville indtage medicinen resten af mit liv, for så ville det blive et meget kort liv, men overlægen var ligeglad. </p>

<p><b>Indsprøjtningen</b></p>
<p>Kort efter var samtalen forbi, og sygeplejerske Tove gav mig indsprøjtningen. Det gjorde heldigvis ikke ondt, og fraset øget tunghed i kroppen, var effekten meget lig den tidligere medicin som tabletter. </p>

<p><b>Boghilsen</b></p>
<p>En medpatient afleverede bogen “Patriarkens hændelige død” til mig. Han havde bemærket, at jeg havde skrevet dagbogsnotater i den. Da jeg om aftenen skrev disse af, så jeg at han havde skrevet en hilsen til mig og andre læsere af bogen i den.</p>

<p><b>Dagbog den 29. oktober 2025</b></p>
<p>Jeg havde svært ved at falde i søvn i går aftes, og jeg vågnede flere gange i løbet af aftenen og natten og lå vågen i lang tid, før jeg faldt i søvn igen. Venstre skulder gjorde ondt, som havde nogen givet mig en lammer.</p>

<p><b>Søde Merak</b></p>
<p>Jeg skulle have en sodavand låst ud af min skuffe og Mads og Merak var iført handsker, fordi de var i gang med at lave mad. Sidstnævnte stod foran rullebordet med ingredienser, som stod foran min køleskuffe, hvor sodavand lå. Jeg havde derfor dårlig samvittighed over at bede Merak om at åbne skuffen. </p>

<p><b>Snerrede tilbage</b></p>
<p>Jeg sagde derfor venligt og respektfuldt, "Søde Merak, vil du ikke være venlig at åbne min skuffe?". "Hvad kaldte du mig?", røg det vredt ud af Merak. "Øh, søde Merak”, sagde jeg meget overrasket. “Jeg hedder Merak”, snerrede hun tilbage. Det var en meget ubehagelig episode, og jeg var ret uforstående over for det hændte. Jeg fortalte de andre om det på den efterfølgende gårdtur, og de advarede mig mod Merak og hendes meget pludselige humørskifte.</p>

<p>Jeg satte mig i massagestolen efter gårdturen, mens  Det var den eneste form for terapi på SL10. Vi så filmen Expendables 1 Fokost. Jeg afleverede mit seneste brev til scanningen til Sille, min kontaktperson. Kokken Michael lavede medister, som vi skulle spise til frokost, hvilket smagte fantastisk. Nu sad der igen tre ansatte og spillede spillet partners med en patient Morten, mens de andre indsatte, selv indsatte, blev negligeret. </p>

<p>De var stort set færdige med at skifte vinduerne i atriumgården. Jeg spurgte en af håndværkerne, hvor meget en af de store vinduer, de havde skiftet, varede. Og han svarede 230 kg, mens de små vinduer varede 80 kil. </p>

<p><b>Dagbog den 31. oktober 2025</b></p>
<p><b>En ny ufrivillig gæst</b></p>
<p>Den nye patient hed Bastian, og ifølge en af mine medpatienter kom han fra en anden afdeling. Vi havde trænet sammen tidligere, og da han beskrev den nye patient for mig, vidste jeg godt, hvem han var. Så kom Keld og Pernille kom gående på hver side af ham, mens de holdt fast i ham i hver af hans arme.</p>

<p><b>Halloween</b> </p>
<p>I anledning af Halloween var der hængt uhyggeligt pynt op på afdelingen ud mod atriumgården i form af et Frankensteins monster og et skelet i filt. Jeg jokede med, at vi patienter skulle klædes ud som farlige sindssyge kriminelle og iføres spændetrøjer og masker a la Hannibal Lecter.</p>

<p><b>Den skadelige medicin</b></p>
<p>Jeg havde sovet fra lidt i 19 i går til klokken 7 i morges, men jeg var stadigvæk træt og ugidelig, og samtidig også rastløs, og jeg kunne ikke falde i søvn. Så var der tid til svømning, og jeg gruede for, hvordan det kom til at gå. Min teknik var elendig, fordi jeg var kraftesløs og ukoncentreret, og jeg kunne ikke få mit puls op eller blive forpustet, uanset hvor meget jeg forsøgte. Jeg fik dog svømmet 60 baner, hvilket ikke var en total katastrofe, men dog et alvorligt medicinsk fremkaldt handicap. Jeg havde det konstant, som som var jeg lige blevet vækket om natten og var svag og søvnig. </p>

<p><b>En form for tortur</b></p>
<p>Jeg trænede både bryst og ryg, da weekenden stod for døren og vi kunne ikke træne der. Weekenderne var umanerligt kedelige uden aktiviteter, så jeg var taknemmelig for at min kæreste kom besøg lørdag. Vi gik tur i sportsgården om eftermiddagen, og det var et smukt og koldt efterårsvejr, men jeg havde meget svært ved at nyde det, fordi jeg var så rastløs og ukoncentreret. Det var virkeligt ulideligt at have det på den måde, at være så urolig, at det var umuligt at finde hvile, uanset hvad jeg gjorde, det var faktisk en form for tortur. </p>

<p><b>Konstant længsel</b></p>
<p>Da vi gik rundt ude i gården, sagde Mads til mig, at han håbede det bedste for mig, når jeg blev udskrevet om fire dage, og jeg takkede ham. Senere forsøgte jeg at læse i bogen ‘Snemanden’, men det var stort set umuligt at fokusere på teksten. Jeg kunne ikke holde ud at være i nuet, men tænkte på og længtes utålmodigt efter det næste måltid, den næste tur i sportsgården, næste træning, næste dag, uge, måned eller bare til, at jeg skulle sove igen.</p>

<p><b>Brev til overlægen den 29. oktober 2025</b></p>
<p><i>“I går var den næstværste dag i mit liv. At Tove gav mig en indsprøjtning på overlægens ordre med antipsykotisk medicin, jeg ikke har behov for, var et overgreb. Medicinen har adskillige bivirkninger og jeg kan ikke føle glæde ved det, der ellers giver mig basal livskvalitet: At læse, træne, spise god mad, socialt samvær etc. Det er en grusom og uretfærdig straf, overlægen udsætter mig for. <br><br>
Den uberettigede tvangsmedicin løser ingen problemer, den ødelægger mig kun som menneske, og jeg begriber ikke, at personalet deltager i mishandlingen. <br><br>
Jeg vil stadig have præcis de samme problemer efter udskrivelsen, som før: Jeg er ruineret og dybt forgældet, jeg er tvunget arbejdsløs pga. dommen og fejldiagnosen, jeg rådner op uden slutdato og bliver fornedret og ydmyget af en behandlingsdom uden længstetid.<br><br>
Jeg har ikke råd til tøj, sko, transport, tandlæge, gaver, sociale arrangementer o.l. Jeg bliver fastholdt i langvarig fattigdom og det hjælper antipsykotisk medicin ikke på.<br><br>
Overlægen ødelagde med tvangen det allersidste håb, jeg havde, og han har kun gjort det for at dække sin egen ryg. Det er så fejt og kynisk, at jeg mangler ord for det.<br><br>
Jeg frygter i høj grad fremtiden. Jeg tror ikke, at jeg holder særligt længe.<br><br>
Kjeld Andersen,<br><br>
d. 29/10-25.”</i></p>

<p><b>Brev til overlægen den 30. oktober 2025 </b></p>
<p>(Afleveret, men taget tilbage efter to timer)</p>

<p><i>“Da jeg var nede at cykle i dag, måtte jeg opgive, fordi jeg blev fuldkommen kraftesløs. Det er aldrig sket før. <br><br>
Det eneste, der har fået mig til at holde ud igennem årene, er træning. Nu kan jeg ikke træne længere på grund af tvangsmedicinen. Det går simpelthen ikke. <br><br>
Jeg vil ikke have unødvendig medicin, der invaliderer og ødelægger mig. <br><br>
Det bliver nødt til at stoppe. <br><br>
Kjeld Andersen,<br><br>
30.10.25.”</i></p>

<p><b>Dagbog 1. november 2025</b></p>
<p><b>Weekendens helvede begynder</b></p>
<p>Helvedesdagene var begyndt, altså weekenden, og den blev rigtig, rigtig slem, vidste jeg af erfaring. Min hjerne var som erstattet af vat, og der hang blylodder på benene. Sådan føltes det i hvert fald. Jeg savnede min kæreste, så det gjorde modbydelig ondt. Men der var intet at gøre end at vente på, at hun stod op og ringede til mig. Jeg gik flere runder, mens jeg læste og satte mig ind til de andre og så filmen ‘The Expendables 2’.</p>

<p><b>Rastløshed</b></p>
<p>Jeg kunne ikke holde ud at være vågen, men jeg kunne heller ikke sove. Da vi så filmen ‘Expendables 3’, var jeg nødt til med mellemrum at rejse mig og gå lidt rundt på grund af rastløsheden. Jeg havde læst til side 94 i bogen ‘Snemanden’, hvilket var en udmærket bog, bortset fra, at jeg havde utrolig svært ved at samle mig om den.</p>

<p><b>Besøget holdt mig oppe</b></p>
<p>Det, jeg ventede på og som holdt mig oppe nu, var min kærestes besøg klokken 16. Det var som altid et fantastisk godt besøg, og min kæreste havde medbragt to store poser engelsk vingummi, som jeg på grund af medicinen fortærede straks efter besøget, da jeg ikke kunne mærke mæthed. Jeg gik i seng allerede klokken 10 minutter over syv om aftenen.</p>

<p><b>Dagbog den 2. november 2025</b></p>
<p><b>Enerverende kedsomhed</b></p>
<p>Jeg gik i seng klokken 19.10 i går og sov til klokken halv otte i morges. Der var ingen tvivl om årsagen til dette, nemlig medicinen, og det bekymrede mig meget, at den påvirkede mig så udtalt negativt. Det var et gråt overskyet vejr, og jeg vidste, at dagen ville blive lige så spændende som vejret. Jeg havde heldigvis min bog, som jeg var nået til side 100 i og læste, mens jeg vandrede rundt, men søndagen kom til at blive benhård, fordi det var så enerverende kedeligt.</p>

<p><b>Oxen</b></p>
<p>Vi var begyndt at se første sæson af tv-serien Oxen. Det var et interessant plot med et magtfuldt og hemmeligt netværk, der havde infiltreret centrale offentlige myndigheder, som bestod af overklassen, og som havde besluttet sig for at ødelægge en enkel persons liv med løgne. Det kunne jeg i nogen grad relatere til.</p>

<p>Det var Tina, der var min kontaktperson, og jeg fortalte hende om mine problemer med ekstrem og ubehagelig indre uro, og hun nikkede indforstået uden at sige noget. Vi så filmen ‘Ternede Ninja 2’, og min rastløshed var så udtalt, at jeg ikke kunne holde det ud.</p>

<p><b>Film</b></p>
<p>I går sorterede jeg film sammen med sygeplejersken Lykke, og alle de film, vi havde set, blev lagt på et rullebord og kørt til aktivitetsrummet. Der må have været et par hundrede titler. Vi havde måske set tre film i gennemsnit hver dag.</p>

<p><b>Udskrivelsen</b></p>
<p><b>Dagbog den 4. november 2025</b></p>
<p><b>Mail til Kriminalforsorgen og overlægen den 24. November 2025 </b></p>
<p><i>“Kære overlæge og Amalie <br><br>
I forhold til agendaen til mødet den 4. december, har jeg nogle punkter, jeg ville være glad for, hvis I ville tænke over:<br><br>
Første prioritet er fortsat at komme i beskæftigelse. Jeg har sendt yderligere to jobansøgninger siden jeg skrev til jer sidst, og jeg var nødt til at takke nej til en stilling som fast nattevagt pga. bivirkningerne af den antipsykotiske medicin. Jeg gør selvfølgelig stadig alt i min magt for at få et arbejde, men det er virkeligt op ad bakke nu.  <br><br>
Jeg synes, at det er tankevækkende, at jeg ikke er kvalificeret som vinduespudser eller rengøringsassistent, når jeg har en fin uddannelse som læge og aldrig har fejlbehandlet nogen. Hvorfor skal jeg starte helt forfra på bunden i en alder af 44 år, når jeg har en lang videregående uddannelse, som giver mig en masse kvalifikationer? Jeg har fået gode karakterer, forsket og undervist, og jeg vil ikke acceptere, at det hele er spildt. Jeg blev af en speciallæge i psykiatri i 2017 godkendt til at kunne arbejde som læge igen, hvilket blev ignoreret af Styrelsen for Patientsikkerhed. <br><br>
Kronisk fattigdom og arbejdsløshed. Det er et stort problem, at jeg er reelt kronisk fattig og ikke har råd til eksempelvis at gå til tandlæge, købe tøj, sko eller til offentlig transport. Jeg har ikke råd til at gå ud eller til at deltage i sociale arrangementer og lignende. Sådan har det været i 11 år, og det har været forfærdeligt. <br><br>
Den største forhindring for at komme i beskæftigelse er desværre den antipsykotiske medicin. Da jeg ikke har været psykotisk, har medicinen udelukkende bivirkninger, som er ret alvorlige: Jeg er nedtrykt, initiativløs, sløv, kan ikke føle glæde ved noget og jeg er generelt kognitivt reduceret. <br><br>
Jeg er taknemmelig for, at jeg steg i antidepressiv medicin, hvilket har gjort mig i stand til lige akkurat at fungere i dagligdagen, men jeg magter ikke meget mere end det. <br><br>
Beklageligvis får jeg heller ikke medicin mod min veldokumenterede ADD længere og jeg ville i det mindste have en chance, hvis jeg blev genopstartet i Concerta, som jeg har fået i årevis uden bivirkninger. <br><br>
Den traumatiserende indlæggelse. Jeg har det nogenlunde nu, men den halvanden måned lange tvangsindlæggelse og tvangsmedicineringen har tærret hårdt på min kæreste og jeg. Jeg er kun et menneske, og indlæggelsen er det værste, jeg har oplevet i mit liv. Jeg beklager meget, men sådan er det. <br><br>
I må ikke føle, at jeg bebrejder jer, for det gør jeg selvfølgelig ikke. Men jeg håber, at I har forståelse for, at jeg bringer emnerne på bane, da de fylder ret meget for mig i øjeblikket. <br><br>
Jeg fortsætter med at skrive jobansøgninger og håber på det bedste. <br><br>
De bedste hilsner, <br><br>
Kjeld.”</i></p>

<p><b>Dagbog den 24. November 2025 </b></p>
<p><b>Sne, sjap og frygten for en tom konto</b></p>
<p>Da jeg stod og nød min morgenkaffe kiggede jeg ud af vinduet og så et tykt lag sne på hækken og græsset. Det gik ikke at cykle i det glatte sjap og jeg ville blive gennemblødt af sprøjt hvert gang en bil passerede mig, så jeg var nødt til at tage bussen, hvis jeg ville til træning, så jeg krydsede fingre for at min konto ikke var tømt endnu. Det vil i så fald være en rekord.</p>

<p><b>Kulde, forsinket bus og et håb om et par træninger mere</b></p>
<p>Jeg gik i kulden hen til busstoppestedet og ventede på bussen, der som sædvanlig var 20 minutter forsinket. Jeg startede Rejsekort appen og startede rejsen. Det gik heldigvis. Der var ikke så mange dage til den første, så måske havde jeg råd til at træne et par gange endnu inden kassen smækkede i.</p>

<p><b>Vreden der lå under overfladen</b></p>
<p>Jeg kunne mærke en spirende vrede brede sig i mig. Måske var det en reaktion på tvangsmedicineringsovergrebet? Så snart jeg nåede ind i PureGym og kom i gang med opvarmningen, fortog følelsen sig igen.</p>

<p><b>21. November 2025 </b></p>
<p><b>Dobbelt op </b></p>
<p>Jeg vågnede, som jeg plejede, omkring kl. 8 og mens Musse kiggede sløv på mig og min kæreste sov videre, listede jeg op, lavede morgenkaffe og tog en kapsel med Venlafaxin på 150 mg, som jeg havde afhentet i går i Slagelse. Det var nu tredje dag, jeg havde taget denne dosis. Jeg iførte mig den neongule refleks overtræksjakke og hjulede afsted.</p>

<p><b>Ud i solen </b></p>
<p>Den kraftige morgensol stod lavt på himlen lige imod mig , blev reflekteret i den våde asfalt og blindede mig, mens markerne susende forbi på den ene side og bilerne på den anden. Det var isende koldt, men jeg frøs ikke, som jeg plejede og jeg oplevede ikke den totale uoverkommelighedsfølelse, som ellers altid hurtigt indfandt sig på ruten.</p>

<p><b>Blev ved frygten </b></p>
<p>Jeg ventede hvert øjeblik på at benene blev så tunge, at det var umuligt at fortsætte og jeg måtte trille ind på rastepladsen, men det skete ikke og jeg præsterede for første gang at cykle uden ophold helt hen til PureGym. Hverken den fysiske totale udmattelse eller den psykiske opgivenhed, som nærmest fik mig til at græde af fortvivlelse, forekom. Det var så markant, at jeg ikke var i tvivl om, at det skyldtes øgning af den antidepressive medicin.</p>

<p><b>Dagbog den 6. November 2025</b></p>
<p><b>Nåede næsten til vejens ende</b></p>
<p>Jeg var nået næsten til vejens ende, og det havde taget mig mindst dobbelt så lang tid som normalt. Jeg havde også været nødt til at stoppe to gange undervejs.</p>

<p><b>Forsøgte at finde årsagen</b></p>
<p>Den ene gang stoppede jeg for at pumpe slangen, hvis det nu var dét, der gjorde, at jeg var i så dårlig form. Det var det selvfølgelig ikke. Den anden gang stoppede jeg for at købe en Monster-energidrik.</p>

<p><b>En trist situation</b></p>
<p>Jeg syntes, det var ret sørgeligt. Jeg kunne græde over det, der var sket. Det føltes tarveligt og ondt.</p>

<p><b>Totalt fysisk sammenbrud</b></p>
<p>Jeg havde sagt, at jeg var fysisk fuldstændig ødelagt, udmattet og ugidelig og ikke kunne gøre noget som helst. Men det var ikke sådan, at jeg så kunne fokusere eller koncentrere mig eller fandt ro på andre måder.</p>

<p><b>Uro og udmattelse samtidig</b></p>
<p>Samtidig var jeg ekstremt motorisk urolig. Jeg havde en indre uro, og jeg sad og rokkede i cyklen hele tiden. På den ene side var jeg udmattet, og på den anden side var jeg så rastløs, at det var svært at holde ud.</p>

<p><b>Alvorlige konsekvenser</b></p>
<p>Jeg syntes, det der var sket, var meget alvorligt. Det var første gang, jeg helt oprigtigt havde haft stor lyst til at flygte til udlandet. Hvis jeg havde haft et pas og penge, havde jeg gjort det.</p>

<p><b>Kunne ikke blive i Danmark under</b></p>
<p>Det eneste, der holdt mig tilbage, var min kæreste. Jeg ville hellere have levet som hjemløs i udlandet end at blive i Danmark med den lortemedicin, som ødelagde mig, invaliderede mig og gjorde mig handicappet. Det var så ondt, at jeg ikke kunne finde ord for det.</p>

<p><b>Langsom fremdrift</b></p>
<p>Det havde taget mig ret lang tid at komme dertil, og det var ikke mange kilometer, jeg havde cyklet.</p>

<p><b>Kunne ikke få pulsen op</b></p>
<p>Med den antipsykotiske medicin føltes det som om, jeg ikke kunne få pulsen op eller blive forpustet. Så snart jeg anstrengte mig bare en smule, slog medicinen ind og gjorde det umuligt for mig at fortsætte.</p>

<p><b>Ekstraordinær udmattelse</b></p>
<p>Det var ikke kun anstrengelsen i øjeblikket. Jeg blev også ekstraordinært udmattet lige bagefter, især hvis jeg havde cyklet op ad bakke. Jeg kunne godt presse mig selv i korte intervaller, men prisen kom straks efter: jeg blev fuldstændig drænet for energi. Det var som at blive vækket midt om natten og skulle lave armbøjninger eller englehop.</p>

<p><b>En invaliderende tilstand</b></p>
<p>Det var stærkt invaliderende. Kognitivt havde jeg også problemer. Jeg ville ikke sige dement, men der var i hvert fald klare kognitive svækkelser. Jeg huskede ikke særlig godt længere.</p>

<p><b>Mistede hukommelse og fokus</b></p>
<p>Jeg havde ellers altid haft en fænomenal hukommelse, sagt i al ydmyghed – det var det eneste, jeg rigtigt havde at byde på. Jeg var ikke god til så meget andet. Men nu var hukommelsen væk. Jeg kunne godt tale og lyde normalt, men jeg kunne ikke koncentrere mig eller holde fokus ret længe. Jeg kunne fokusere kortvarigt, men det krævede al min viljestyrke.</p>

<p><b>Følte mig langt ældre</b></p>
<p>Det var et mareridt. Jeg var nødt til at indrette min hverdag, som om jeg var 30 år ældre, end jeg var. Jeg skulle holde pauser hele tiden – når jeg cyklede, når jeg trænede. Jeg kunne godt træne, men hver gentagelse gav mig en næsten uimodståelig lyst til at give op. Jeg kunne ikke føle glæde eller tilfredsstillelse ved træning længere.</p>

<p><b>Endnu en pause</b></p>
<p>Jeg holdt pause igen. Det ville tage lang tid at cykle den lille distance. Nogle gange blev jeg voldsomt frustreret eller nærmest grædefærdig over det, men jeg kunne jo ikke gøre andet end at forsøge at håndtere det bedst muligt.</p>

<p><b>Kærestens bekymring</b></p>
<p>Min kæreste havde sagt, inden jeg tog afsted, at hvis jeg fik det dårligt undervejs, skulle jeg bare ringe. Jeg slog det hen og sagde: “Ja ja, det kommer nok ikke til at ske.” Og det var ikke fordi, jeg havde fået det dårligt endnu, men jeg kunne sagtens forestille mig, at det kom til at ske. Jeg var kun nået en fjerdedel af vejen og var allerede fuldstændig død.</p>

				<p><b>Dagbog den 7. November 2025</b></p>
<p><b>Pindsvinet i vejkanten</b></p>
<p>I går var vi ude at gå en tur, min kæreste, jeg og hunden. Vi så et pindsvin, der stod fuldstændigt stift ude i vejkanten. Jeg troede, at det naturlige for det ville være at løbe væk, men det gjorde det ikke. Det stod bare helt musestille. Hunden gøede ikke og løb heller ikke hen til det. Den var nærmest ligeglad.</p>

<p><b>Forsøgte at hjælpe</b></p>
<p>Jeg slog Pindsvinets Venner op, og så gik jeg tilbage sammen med min kæreste med en lille kasse, fordi ChatGPT havde sagt, at det var unaturlig opførsel for et pindsvin bare at stå sådan – især når det var så koldt, seks til otte grader. Det var egentlig meget sødt.</p>

<p><b>Dyr i naturen på landet</b></p>
<p>Herude på landet oplevede man tit, at et dyr var sygt eller kommet til skade. Jeg tænkte, at det var noget, man skulle vænne sig til.</p>

<p><b>Ville stadig ringe efter hjælp</b></p>
<p>Alligevel vidste jeg, at jeg stadig ville ringe til 1812 eller Pindsvinets Venner, hvis jeg så et ildeset dyr igen. Jeg kunne simpelthen ikke lade være. Det var så synd for dyr, når de led.</p>

<p><b>En anden tilgang på landet</b></p>
<p>Herude havde folk nok en mere nonchalant holdning til det. Hvis man var vokset op med det, betød det ikke så meget. Eller hvis man gik på jagt, hvilket mange gjorde i området.<br>
Bare en lille tilføjelse. Det er jeg er nødt til at cykle. Jeg har ikke penge til offentlig transport, vel? Og på grund af den her unødvendige invaliderende antipsykotske tvangsmedicin, så er det meget svært for mig at søge et job og endnu sværere at beholde et job. Altså det er det dårligst mulige udgangspunkt, som Per Ballning har givet mig ved at tvinge noget unødvendig medicin i mig. Det er meningsløst, og det er ondt.</p>

<p><b>Cyklen var sat i stand</b></p>
<p>Solen var mere eller mindre stået op, og jeg kunne skimte den ude i horisonten.<br>
Jeg var på vej ind til træning. Jeg havde pumpet slangen og havde dagen før givet cyklen en overhaling ved at rense og smøre den. Den burde derfor være optimal.</p>

<p><b>En ekstremt hård tur</b></p>
<p>På trods af at cyklen var i orden, havde det været ekstremt hårdt for mig at cykle det korte stykke hen til rastepladsen. Det var virkelig et handicap for mig, at jeg var så tung i kroppen, at jeg ikke kunne præstere noget som helst. Det gik langsomt, og jeg kunne ikke få pulsen op eller blive forpustet.</p>

<p><b>Manglede glæden ved cykling</b></p>
<p>Endnu værre var det, at jeg ikke længere nød at cykle. Tidligere havde det været ligegyldigt, hvor hårdt det var. Det måtte gerne være hårdt, for der var en belønning ved det. Jeg følte både glæde og tilfredsstillelse.</p>

<p><b>Kun hårdt – ingen belønning</b></p>
<p>Nu følte jeg ingenting. Det gjorde ikke noget, at det var hårdt. Det måtte gerne være hårdt. Men nu var det kun hårdt, og der var ingen belønning. Det syntes jeg var modbydeligt.</p>

<p><b>På vej til træning</b></p>
<p>Jeg var på vej til træning. Klokken var måske omkring halv otte.</p>

<p><b>Mudret vej</b></p>
<p>Man kunne se, at landmændene havde kørt en masse mudder ud på vejen. Det irriterede mig ret meget.</p>

<p><b>Medicinen udfordrede alt</b></p>
<p>Mit budskab var bare, at på grund af den lortemedicin var jeg virkelig udfordret. Jeg havde pumpet min cykel, så slangerne næsten var ved at springe. Alligevel føltes det, som om jeg svømmede i kviksand. Det var virkelig hårdt.</p>

<p><b>Ikke bare dovenskab</b></p>
<p>Det skulle ikke være en undskyldning for bare at være tung i røven, men det var jo det, medicinen gjorde. Jeg var nødt til at holde ind flere gange undervejs.</p>

<p><b>Ødelagt cykelglæde</b></p>
<p>Det var ødelæggende for al den glæde, jeg ellers havde ved at cykle. Cykling var noget af det, jeg elskede mest. Nu var der ingen lyst forbundet med det. Det var kun super hårdt.</p>

<p><b>Dagbog den 10. November 2025</b></p>
<p><b>På vej til træning</b></p>
<p>Klokken var formentlig omkring halv tre eller noget i den retning. Jeg var på vej til træning, og de sidste par dage havde været helt forfærdelige.</p>

<p><b>Medicinen ødelagde alt</b></p>
<p>Årsagen var den medicin, jeg fik som tvang i depotform – en indsprøjtning hver måned. Jeg vidste simpelthen ikke, hvad jeg skulle gøre. Det var et mareridt for mig, fordi den fratog mig al glæde og al livskvalitet.</p>

<p><b>Mistede evnen til at nyde noget</b></p>
<p>Jeg kunne ikke nyde musik eller mad, og især kunne jeg ikke nyde træning. Jeg kunne ikke koncentrere mig. Jeg var rastløs og samtidig uoplagt og ugidelig. Det var det værste, jeg havde oplevet.</p>

<p><b>Et kemisk fængsel</b></p>
<p>Det føltes som et kemisk fængsel, og jeg gjorde alt, hvad jeg kunne, for at slippe ud af det. Men det virkede som om, at Per Balling var resistent over for virkeligheden.</p>

<p><b>Følte mig fejldiagnosticeret</b></p>
<p>Jeg fejlede ikke noget som helst, og det havde både mine venner, min kæreste og min familie sagt og også skrevet til Per Balling. På den ene side føltes det som en latterlig joke. På den anden side var det ekstremt alvorligt at tvangsbehandle et raskt menneske og ødelægge vedkommende, sådan som han ødelagde mig.</p>

<p><b>Dagbog den 11. November 2025</b></p>
<p><b>Tog bussen på grund af regn og træthed</b></p>
<p>Klokken var cirka 13:15. Fordi det regnede for meget, og fordi jeg var for træt, var jeg nødt til at tage bussen den dag. Jeg havde installeret den nye Rejsekort-app, men det var stadig rigtig dyrt, og det var kun noget, jeg havde råd til undtagelsesvist. Det var et problem at være kronisk fattig.</p>

<p><b>Søgt flere job uden håb</b></p>
<p>I forgårs havde jeg søgt to jobs – et som kirketjener/gartner og et som vinduespusser. Jeg ventede spændt på en tilbagemelding, men jeg vidste med 99% sikkerhed, at det ville blive et afslag, selvom jeg havde gjort mig meget umage med at skrive ansøgningerne så målrettede og gode som muligt.</p>

<p><b>Havearbejde og daglige opgaver</b></p>
<p>Jeg havde været aktiv med havearbejde og samlet nedfaldne blade. Det havde taget rigtig lang tid, og jeg var oppe på omkring 20 store affaldssække, fordi haven var enorm. Jeg havde også arbejdet i min kærestes lade og forsøgt at renovere og rydde op. Derudover lavede jeg mad og tog mig af alle de dagligdags ting, jeg kunne, fordi jeg var psykisk normal.</p>

<p><b>Mangel på motivation</b></p>
<p>Fælles for alt hvad jeg lavede var, at det havde været umanerligt hårdt. Ikke fysisk hårdt, men motivationsmæssigt hårdt. Jeg havde ingen motivation for noget som helst og var konstant svært nedtrykt. Jeg kunne ikke føle nogen glæde ved noget som helst.</p>

<p><b>Ingen glæde i de små ting</b></p>
<p>De helt små ting i hverdagen, som normalt gav livskvalitet – en kop kaffe, et godt måltid mad, og især træning – gav mig intet. Jeg kunne højst føle mig neutral, men aldrig glad. Det gik mig på i svær grad.</p>

<p><b>Frygt for næste injektion</b></p>
<p>Det gik mig især enormt meget på, at jeg skulle have injektionen igen den 4. december. Jeg ville gøre næsten alt for at undgå at få den modbydelige medicin.</p>

<p><b>Dagbog den 12. November 2025</b></p>
<p><b>Forsøgte at gøre et godt indtryk</b></p>
<p>Jeg havde klædt mig præsentabelt og gjort mig umage. Jeg havde endda tilbudt at arbejde frivilligt med simple opgaver, hvis der ikke var nogen ledig stilling. Jeg vidste jo godt, at jobsøgningen generelt var meget vanskelig.</p>

<p><b>Medicinen overskyggede alt</b></p>
<p>Hovedproblemet, som overskyggede alt andet, var den medicinske behandling. Jeg oplevede, at den ødelagde mig både fysisk og psykisk. Jeg kunne ikke føle glæde eller mæthed. Jeg følte mig hele tiden ugidelig og konstant utilpas i mig selv, som om jeg var forgiftet.</p>

<p><b>Kun lindring i søvnen</b></p>
<p>Det eneste tidspunkt, hvor der var nogen form for lindring, var når jeg sov. Resten af tiden var en kamp mod medicinens virkninger.</p>

<p><b>Kæmpede videre alligevel</b></p>
<p>Selvom jeg var nødt til at forfølge alle jobmuligheder og aflevere ansøgninger hvor jeg kunne, var det svært at se meningen, når jeg havde det sådan.</p>

<p><b>Det eneste håb</b></p>
<p>Mit ultimative og eneste håb var, at få dommen ophævet. Alt andet føltes sekundært i forhold til det.</p>

<p><b>Dagbog den 15. November 2025</b></p>
<p>Det var lige over middag, og jeg havde efter udskrivelsen søgt tre jobs: ét som vinduespudser, ét som kirkegartner og ét som ufaglært plejer på et plejehjem.</p>

<p><b>Håbet om beskæftigelse</b></p>
<p>Mit eneste håb var at komme i beskæftigelse. Per Balling havde sagt, at dommen ville blive ophævet, eller at han i hvert fald ville anbefale, at den blev ophævet, når jeg fandt et job.</p>

<p><b>Kampen for job</b></p>
<p>Problemet var, at det var op ad bakke at finde arbejde. Jeg gjorde mig meget umage med jobansøgningerne, skrev dem målrettet og brugte mange timer på dem. Men jeg hørte ikke noget som helst.</p>

<p><b>Manglende erfaring</b></p>
<p>Det var måske ikke så mærkeligt, for jeg havde ingen kompetencer som graver, gartner eller vinduespudser. Det eneste, jeg kunne tilbyde, var min arbejdskraft, og erfaring havde jeg desværre ikke. Det gjorde det hele endnu mere op ad bakke.</p>

<p><b>Plejehjemmet og frivilligt arbejde</b></p>
<p>I ansøgningen til plejehjemmet skrev jeg også, at hvis der ikke var en ledig stilling, ville jeg gerne arbejde frivilligt – gratis – med rengøring, madanretning eller lignende. Jeg savnede virkelig at lave noget meningsfuldt.</p>

<p><b>Behovet for aktivitet</b></p>
<p>Det at have ingenting at foretage mig hver dag var som døden for mig. Jeg ville langt hellere arbejde gratis end slet ikke arbejde. Jeg havde tidligere foreslået ulønnet praktik i andre stillinger, men det havde jeg heller ikke haft succes med.</p>

<p><b>Afleveringen af ansøgningen</b></p>
<p>Ansøgningen til plejehjemmet afleverede jeg personligt. Det var en smule grænseoverskridende, ikke voldsomt, men alligevel. Lederen var travlt optaget, så jeg afleverede den til en sekretær, der ville scanne den ind. Jeg fik ingen tilbagemelding.</p>

<p><b>Det hårde forløb</b></p>
<p>Det hele var virkelig op ad bakke. Jeg savnede beskæftigelse i høj grad. Jeg arbejdede hver dag så meget som medicinen tillod i min kærestes have. Det var fint nok og meningsfuldt, men det var ikke egentlig beskæftigelse. Det føltes som et mareridt.</p>

<p><b>Efter træning</b></p>
<p>Det var lige over middag, og jeg havde trænet ben, skuldre og mave i Pure Gym i Næstved. Jeg havde cyklet til Næstved, og turen havde været ekstraordinær hård.</p>

<p><b>Medicinens virkning</b></p>
<p>Den medicin, jeg fik med tvang, gjorde, at jeg hele tiden var på nippet til at opgive. Det krævede enorm viljestyrke at fortsætte med at cykle. Jeg var nødt til at stoppe flere gange for at hvile mig, fordi det var helt umuligt at fortsætte.</p>

<p><b>Ingen anden forklaring</b></p>
<p>Det var ikke, fordi det blæste, var modvind, eller fordi cyklen fejlede noget. Det var en god cykel, og jeg var i nogenlunde form, så det burde ikke have været så uoverkommeligt bare at træde pedalerne et lille stykke videre. Alligevel måtte jeg stoppe igen og igen.</p>

<p><b>Tvangsmedicineringen</b></p>
<p>Det var fuldstændig uholdbart, at jeg blev handicappet af en medicin, der ikke havde nogen positiv effekt, men kun bivirkninger, fordi jeg jo ikke var psykotisk. De såkaldt fjendtlige mails, jeg havde sendt til myndigheder, handlede kun om, at jeg ville have behandlingsdommen ophævet. Konsekvensen blev tvangsmedicinering, og det syntes jeg var helt vildt.</p>

<p><b>Overlægens udtalelser</b></p>
<p>Overlægen havde flere gange sagt, at jeg ikke var psykotisk, og at han stod ved det. Det gjorde situationen ret gennemskuelig.</p>

<p><b>Mangel på glæde</b></p>
<p>Langt værre var det, at jeg ikke kunne føle nogen glæde eller tilfredsstillelse ved noget som helst. Det gjaldt ikke kun i perioder af dagen, men alle døgnets vågne timer. Jeg kunne ikke være tilfreds eller føle glæde over noget.</p>

<p><b>Lidelse</b></p>
<p>Det var ikke en måde at leve på. Det var ren tortur for mig. Jeg vidste ikke, hvordan jeg skulle slippe ud af det mareridt.</p>

<p><b>Selvmordstankerne</b></p>
<p>Jeg havde selvmordstanker adskillige gange om dagen. Hver gang jeg tænkte på at tage livet af mig selv, oplevede jeg en snert af håb. Og det var meget forfærdeligt, at det var sådan.</p>

<p><b>På vej til træning</b></p>
<p>Klokken var lidt over 10, og jeg var på vej til træning. Det var blevet temmelig koldt, kunne jeg mærke.</p>

<p><b>Mærkede medicinens effekt</b></p>
<p>Noget andet jeg mærkede, var, at medicinen gjorde mig fuldstændig ugidelig. Jeg havde allerede gjort holdt to gange, og det her var den tredje. Det var endda kun på et ret lille stykke.</p>

<p><b>Nødt til at stå af cyklen</b></p>
<p>Jeg havde været nødt til at gå flere steder på ruten, og det plejede jeg aldrig at gøre. Jeg plejede aldrig nogensinde at stå af cyklen og gå. Men jeg var nødt til det, fordi det føltes uoverkommeligt. Det var som om, jeg ingenting kunne. Området svigtede med det samme, hver gang jeg forsøgte at fortsætte.</p>

<p><b>Kæmpede for at nå frem</b></p>
<p>Det havde været en kamp at komme dertil, og jeg havde været meget tæt på at vende hjem flere gange. Det var koldt, men det havde intet med kulden at gøre. Det var medicinen, der gjorde det.</p>

<p><b>Kunne ikke acceptere medicinen</b></p>
<p>Jeg kunne ikke acceptere at få medicinen. Den ødelagde mig fuldstændigt som menneske. Jeg kunne ikke føle glæde eller tilfredsstillelse. Jeg kunne ikke træne. Jeg kunne ikke gøre noget som helst. Sådan kunne jeg ikke fortsætte med at eksistere. Det var den værste tortur, jeg nogensinde havde været udsat for.</p>

<p><b>Værre end afdelingen</b></p>
<p>Det havde faktisk været nemmere at være på afdelingen end at være ude i virkeligheden med den medicin. Det var et mareridt, og det kunne ikke fortsætte. Det måtte stoppe.</p>

<p><b>Forstod ikke tvangen</b></p>
<p>Jeg forstod ikke, at Pering tvang mig til at få en behandling, som ikke hjalp. Jeg havde stadig den samme indstilling over for myndighederne, der havde ødelagt mit liv. Det havde intet med psykose at gøre. Det var bare et faktum.</p>

<p><b>Tanker forsvandt ikke</b></p>
<p>Behandlingsdommen forhindrede mig i at få arbejde og alt muligt andet, og de tanker og følelser omkring systemet forsvandt ikke. Den eneste grund til, at jeg ikke sendte mails om min situation, var, at jeg vidste, at Per Balling ville tvangsindlægge mig, hvis jeg gjorde det. Det havde han sagt direkte.</p>

<p><b>Kun bivirkninger – ingen effekt</b></p>
<p>Det havde ikke en skid med medicinen at gøre. Overhovedet ikke. Det eneste jeg oplevede, var bivirkningerne. Det var forfærdeligt, og jeg var nødt til at få det til at stoppe, koste hvad det ville.</p>

<p><b>Dagbog den 17. November 2025</b></p>
<p><b>Holdt på rasteplads</b></p>
<p>Jeg havde gjort holdt på en rasteplads, fordi jeg var blevet for udmattet til at fortsætte med at cykle. Jeg havde været til træning den dag og cyklet dertil, men jeg var nødt til at holde pause flere steder på udvejen, fordi tvangsmedicinen gjorde mig fuldstændig kraftesløs. Jeg oplevede en total opgivenhed, hvor det var umuligt at fortsætte, uanset hvad jeg forsøgte at lave.</p>

<p><b>Alvorlig nedtrykthed</b></p>
<p>Det var det værste, jeg nogensinde havde oplevet. Jeg var svært nedtrykt og havde alvorlige selvmordstanker, men turde ikke sige det til Per Balling, fordi jeg vidste, at han ville straffe mig med tvangsindlæggelse igen. Det havde han gjort tidligere. Jeg havde skrevet mails til ham, hvor jeg gav udtryk for frustration over fattigdom og manglende penge til transport og mad, og det resulterede i, at han tvangsindlagde og tvangsmedicinerede mig.</p>

<p><b>Manglede begrundelser</b></p>
<p>Han påstod, at mine mails var psykotiske, men kunne ikke pege på konkrete passager. Jeg spurgte ham flere gange, om han kunne finde de steder, han mente var psykotiske, men det kunne han ikke, og han svarede mig ikke. Det var det værste, jeg havde været udsat for, og den største krise, jeg nogensinde havde befundet mig i.</p>

<p><b>Mistede jobmulighed</b></p>
<p>For en time siden havde et vikarbureau ringet, fordi jeg havde søgt en stilling som fast nattevagt dagen før. Problemet var, at medicinen gjorde mig ugidelig og sløv, og jeg kunne ikke holde mig vågen om natten eller fungere normalt. Det invaliderede mig fuldstændigt, og jeg blev meget ked af det.</p>

<p><b>Plettet straffeattest</b></p>
<p>Jeg skulle også sende min straffeattest til vikarbureauet, som ellers havde været meget positive, men jeg kunne ikke sende den, fordi den var plettet. Det føltes håbløst, og jeg orkede snart ikke mere.</p>

<p><b>Møde med overlægen den 19. november 2025</b></p>
<p><b>Tekniske problemer ved mødestarten</b></p>
<p>Jeg havde testet app'en ‘minSP’ nogle timer før mødet, men alligevel var der teknisk bøvl, således at videoforbindelsen blev nogle minutter for sent oprettet, men PB og Bente sad heldigvis stadig parat. Min kæreste sad samtidig parat ved siden af mig. PB lagde ud med at spørge mig, om jeg optog samtalen, hvilket jeg benægtede, at jeg gjorde.</p>

<p><b>Første udmelding: Den altomsluttende nedtrykthed</b></p>
<p>Jeg lagde ud med at undskylde forsinkelsen og sagde, at den nedtrykthed, jeg havde skrevet og fortalt overlægen om under indlæggelsen, var blevet forværret efterfølgende, at jeg var modløs, opgivende, angst og initiativløs. Nedtryktheden var så udtalt, at jeg ikke kunne føle glæde over noget som helst, ikke ved træning, ved indtagelse af mad eller lytning til musik, og det var ikke kun en gang imellem, men at det var i alle døgnets vågne timer, hvorfor det var uudholdeligt og en alt for høj pris at betale.</p>

<p><b>Manglende energi og et hverdagsliv, der faldt fra hinanden</b></p>
<p>Jeg sagde, at jeg var ugidelig, at jeg ikke kunne magte almindelige dagligdags opgaver, udover det mest basale, såsom hygiejne, samt at jeg ikke kunne overskue almindelige husholdningsopgaver, at jeg ikke trænede mere, både fordi jeg ikke havde energi til det og fordi jeg gik i baglås og ikke kunne overskue bare det at tage til træning.</p>

<p><b>Arbejdsevnen brudt ned</b></p>
<p>Jeg sagde, at jeg ikke kunne koncentrere mig, og at det gik ud over mine bestræbelser på at søge job, samt at jeg var blevet opringet i forgårs af et vikarbureau fordi jeg havde søgt jobbet som nattevagt på en multihandicappet mand, men at jeg havde været nødt til at afslå jobbet, fordi jeg simpelthen ikke fysisk kunne varetage det.</p>

<p><b>Screening for depression – og sandheden jeg ikke turde sige</b></p>
<p>PB kom i tanke om, at han hellere måtte stille mig en række screeningsspørgsmål til depression, og først var det om jeg havde selvmordstanker, hvilket jeg afkræftede. Det var i modstrid med sandheden, men jeg ville ikke fortælle ham, hvordan jeg egentlig havde det af frygt for, at han ville tvangsindlægge mig. Han spurgte ind til angsten, og jeg sagde, at den var generaliseret og til stede hele dagen, at jeg havde hjertebanken, mundtørhed og koldsveden, samt at jeg var begyndt at tjekke, om jeg havde slukket for vandet eller lyset, altså en slags OCD.</p>

<p><b>Håb om hjælp – og endnu en afvisning</b></p>
<p>Jeg bad om at blive øget i antidepressiv behandling, hvilket PB selv havde tænkt, sagde han, og han fordoblede min dosis af Venlafaxin. Jeg skulle hente den ekstra medicin i morgen, aftalte vi. Jeg spurgte om, jeg ikke kunne få blot 18 mg Concerta om morgenen, så jeg var i stand til i det hele taget at stå ud af sengen, men det ville PB ikke forholde sig til.</p>

<p><b>Mit spørgsmål om slutdato – og svaret der aldrig kom</b></p>
<p>Jeg spurgte også til, hvornår der var en slutdato for den antipsykotiske medicin, så jeg kunne tælle ned til at jeg kunne have det godt igen, men det kunne PB ikke udtale sig om endnu, sagde han. Min kæreste sagde, at hun gerne ville vide, hvad der skulle til for at få sin tidligere glade og velfungerende kæreste igen, og hvad der skulle til for at jeg kunne slippe for den antipsykotiske medicin, men svaret var det samme.</p>

<p><b>Jeg havde gjort alt, han havde bedt mig om – uden nogen belønning</b></p>
<p>Jeg tilføjede, at jeg jo havde gjort som PB havde dikteret, nemlig deaktiveret min Facebook-profil, nedlagt min blog, samt ikke sendt mails til nogen som helst, hvilket PB udtrykte sin glæde ved, men så heller ikke mere.</p>

<p><b>Samtalen slutter – og håbet slukkes</b></p>
<p>Så sluttede samtalen. Tonen og stemningen var neutral og høflig, men jeg var langt fra tilfreds med indholdet. Jeg led virkelig meget hver eneste dag pga. den invaliderende og unødvendige antipsykotiske medicin; jeg var dybt modløs og kunne kun udholde tilværelsen, hvis jeg fik en slutdato for det, der var reel tortur og fejlbehandling, men ikke engang det ville PB give mig. Intet håb, kun mere antidepressiv medicin i et forsøg på at behandle den rædselsfulde bivirkning ved den antipsykotiske medicin, som den markante forværring af depressionen var.</p>

<p><b>Dagbog den 20. November 2025</b></p>
<p><b>Nødvendig ydmygelse</b></p>
<p>Jeg sendte en mail til overlægen, hvor jeg takkede ham for at have fordoblet min dosis af antidepressiv medicin, samt nærmest tiggede ham om at genopstarte mig i den mindste dosis af Concerta. Jeg havde modtaget denne medicin i mange år i en noget højere dosis, og der havde aldrig været nogen bivirkninger ved præparatet, men jeg kunne til gengæld ikke undvære det for at fungere. Det burde ikke være nødvendigt at ydmyge sig selv, som jeg gjorde i mailen, men det passede faktisk hvad jeg skrev til ham, jeg kunne ikke fungere uden medicinen, så jeg måtte forsøge alt jeg kunne.</p>

<p><b>Gråt snevejr</b></p>
<p>Jeg havde ikke flere penge tilbage, og det var blæsende, koldt og glat og der lå pletvis sne på de golde marker, så det at cykle hele vejen til Slagelse var ikke en indbydende mulighed. Heldigvis fik jeg et lift af min kæreste og blev sat af foran PureGym i byen, hvor jeg trænede ben og mave. Det var en sørgelig omgang pga. effekten af den antipsykotiske medicin, men det var vigtigt at holde ved og ikke give op, for der kom en dag, hvor jeg slap for den uberettigede tvangsbehandling, og så skulle jeg ikke starte forfra.</p>

<p>Jeg gjorde mig færdig og travede hen til det retspsykiatriske ambulatorium, der lå på samme matrikel som afdelingerne. Vinden stak som så nåle i ansigtet, mens jeg gik afsted, men jeg var målrettet, for jeg hadede alt ved stedet, og det skulle bare overstås. Jeg fik medicinen af en tynd, nærmest afpillet sygeplejerske, som gav mig smilende hånden og overrakte mig medicinen og så afsted igen, men ikke uden først at trække en kop kaffe fra automaten.</p>

<p><b>Bivirkninger</b></p>
<p>Måske var det en tilsigtet virkning af den antipsykotiske medicin, men for mig var det en belastende bivirkning, det at jeg var så tung i kroppen, og kronisk udmattet i musklerne, så da jeg skulle gå tilbage mod Slagelse midtby, var jeg flere gange ved at sætte mig på en bænk og hvile mig. Det var helt uvant og skræmmende - som var jeg en gammel mand, en pensionist med livet bag sig.</p>

<p><b>Gutterne i gården</b></p>
<p>Det klarede op, idet jeg gik gennem anlægget, den hyggelige park der lå mellem psykiatrien i Slagelse og midtbyen. Jeg tænkte på, at gutterne på afdeling SL10 om halvanden time skulle ud i sportsgården og gå rundt i cirkler i et kvarter. Tanken og minderne om det gjorde mig akut nedtrykt, så jeg lod tankerne glide videre.</p>

<p><b>Dagbog den 22. November 2025</b></p>
<p><b>På vej mod træning med en tung bagage</b></p>
<p>Jeg var på vej til træningen. Jeg havde gjort holdt på restepladsen for at finde en god podcast at lytte til på vejen. Det havde haft en markant, men ikke overvældende stor effekt, at min dosis af Venlafaxin var blevet fordoblet til 150 mg x 1. Jeg syntes, det var fuldstændig utilstedeligt, at det ikke var sket allerede under indlæggelsen, fordi jeg havde skrevet til overlægen, at jeg var meget svært nedtrykt.</p>

<p><b>Selvmordstankerne jeg ikke måtte nævne</b></p>
<p>Det, jeg ikke skrev, var, at jeg havde konstante selvmordstanker. Det kunne jeg ikke tillade mig at skrive, fordi han ville se det som et tegn på forværring af en eller anden sygdom, som jeg ikke led af. Men jeg havde svære selvmordstanker, og jeg skrev, at jeg var meget, meget nedtrykt og aldrig før havde været så nedtrykt i mit liv. Det ignorerede overlægen, og det mente jeg var en klar fejl.</p>

<p><b>En dag uden energi og uden udsigt til forbedring</b></p>
<p>Dermed ikke sagt, at alt var skide godt, for selvom jeg havde formået at cykle hele vejen i går – i hvert fald på udvejen til træning uden pause – så kunne jeg godt mærke i dag, at jeg var helt drænet for energi og udmattet. Min situation var stadig svært håbløs. Og det mest problematiske var, at jeg ikke kunne få et job, uanset hvad jeg søgte. Og selv hvis jeg kunne få et job, var jeg ikke sikker på, at jeg kunne magte det, fordi jeg fik antipsykotisk medicin, som var fuldstændig uberettiget og kun gav mig svære bivirkninger.</p>

<p><b>Økonomien – den konstante trussel</b></p>
<p>Økonomien var – og havde altid været – det største issue for mig. Det var, som om man ignorerede mig, hver gang jeg skrev.</p>

<p><b>Dagbog den 2. December 2025</b></p>
<p>Til jobsamtalen i torsdags fik jeg at vide, at man ville ringe til mig enten mandag eller i dag, tirsdag med svar, men det skete ikke. Jeg var godt klart over, at jeg ikke ville få stillingen og de behøvede ikke at kontakte mig med et afslag, men jeg havde alligevel gået og ventet på at de ringede og tænkt på det hele tiden, så jeg syntes det var dårligt at de ikke havde gjort det.</p>
			</div>
        </section>

      		

						<section>
								<header>
									<h3>Appendiks</h3>
								</header>
								<div class="content">
									<header>
										<h2>Noter og referencer</h2>
									</header>


								
								</div>
							</section>
					</section>
					<!-- Footer -->
					<footer class="wrapper style1 align-center">
						<div class="inner">
							<ul class="icons">
								<li><a href="#" class="icon brands style2 fa-twitter"><span
											class="label">Twitter</span></a></li>
								<li><a href="#" class="icon brands style2 fa-facebook-f"><span
											class="label">Facebook</span></a>
								</li>
								<li><a href="#" class="icon brands style2 fa-instagram"><span
											class="label">Instagram</span></a>
								</li>
								<li><a href="#" class="icon brands style2 fa-linkedin-in"><span
											class="label">LinkedIn</span></a>
								</li>
								<li><a href="#" class="icon style2 fa-envelope"><span class="label">Email</span></a>
								</li>
							</ul>
							<p>Et bump på vejen &copy; 2025</p>
						</div>
					</footer>
				</div>
				<!-- Scripts -->
				<script src="assets/js/jquery.min.js"></script>
				<script src="assets/js/jquery.scrollex.min.js"></script>
				<script src="assets/js/jquery.scrolly.min.js"></script>
				<script src="assets/js/browser.min.js"></script>
				<script src="assets/js/breakpoints.min.js"></script>
				<script src="assets/js/util.js"></script>
				<script src="assets/js/main.js"></script>
</body>

</html>
