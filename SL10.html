<!DOCTYPE HTML>
<!-- 
				Story by HTML5 UP
				html5up.net | @ajlkn
				Free for personal and commercial use under the CCA 3.0 license (html5up.net/license)
			-->
<html>

<head>
	<title>Retspsykiatrisk Ambulatorium - 2025</title>
	<meta charset="utf-8" />
	<meta name="viewport" content="width=device-width, initial-scale=1, user-scalable=no" />
	<link rel="stylesheet" href="assets/css/main.css" />
	<noscript>
		<link rel="stylesheet" href="assets/css/noscript.css" />
	</noscript>
</head>
<style>
	blockquote {
		font-size: 24px;
	}

	h5 {
		text-align: center;
		font: bold;
	}

	.image.left,
	.image.right {
		width: 80%;
		max-width: 10rem;
	}

	.image.right {
		float: right;
		margin: 0 0 1rem 1rem;
		top: 0.25rem;
	}

	.image.left {
		float: left;
		margin: 0 1rem 1rem 0;
		top: 0.25rem;
	}

	.image.fit {
		display: block;
		margin-left: auto;
		margin-right: auto;
		width: 60%;
	}

	table,
	th,
	td {
		border: 1px solid black;
	}
</style>

<body class="is-preload">

	<!-- Wrapper -->
	<div id="wrapper" class="divided">

		<!-- One -->
		<section
			class="banner style1 orient-left content-align-left image-position-right fullscreen onload-image-fade-in onload-content-fade-right">
			<div class="content">
				<h1>Retspsykiatrisk Ambulatorium - 2025</h1>
				<p class="major">
				</p>
				<ul class="actions stacked">
					<li><a href="index.html" class="button big wide smooth-scroll-middle">Til forsiden</a></li>
				</ul>
			</div>
			<div class="image">
				<img src="retspsykamb.jpg" alt="" />
			</div>
		</section>
		<section class="wrapper style1 align-left">
			<div class="inner">
				<h2>Indhold</h2>

				<div class="index align-left">
					
					<section>
						<header>
							<h3>Retspsykiatrisk Ambulatorium 2025</h3>
						</header>

						<div class="content">
							<header>
								<h3>Afdelingen</h3>
							</header>

		<p>
			<!DOCTYPE html>
<html>
<head>
    <title>Retspsykiatrisk Ambulatorium - 2025 Uddrag</title>
    <meta charset="utf-8" />
</head>
<body>
    <h1>Retspsykiatrisk Ambulatorium - 2025</h1>
    
    <h2>Indhold</h2>

    <div class="index align-left">
        <section>
            <header>
                <h3>Retspsykiatrisk Ambulatorium 2025</h3>
            </header>

            <div class="content">
                <header>
                    <h3>Afdelingen</h3>
                </header>

                <p><b>Dagbog den 16. september 2025</b></p>
                <p><b>Anholdelsen</b></p>
                <p>Jeg havde været på en super hyggelig tur med kæresten og Musse til Korsør det meste af dagen og lå og sov til middag med Musse, da hun pludselig reagerede og sekundet efter bankede det på døren. Musse løb hen til den og jeg rejste mig og fik øje på en lille skaldet betjent i uniform. Jeg holdt Musse tilbage, mens jeg først åbnede vinduet og hilste på betjentene. Der var en henne ved døren, den skaldede og hans makker, der stod lidt længere væk.</p>
                <p><b>Forvirret</b></p>
                <p>Jeg åbnede døren og inviterede dem indenfor. Jeg identificerede mig på deres anmodning og jeg spurgte, hvad deres ærinde var. De vidste kun, at de skulle anholde mig for vilkårsovertrædelse, idet jeg angiveligt skulle have sendt truende mails. Det forstod jeg ikke, for det passede åbenlyst ikke, så jeg fik lov til at ringe til SL11, til retspsykiatrisk ambulatorium og til overlægen for at høre, hvad der var op og ned i sagen, men sidstnævnte tog ikke telefonen, og de andre steder vidste man ikke hvad det handlede om.</p>
                <p><b>Diskret afgang</b></p>
                <p>Jeg skrev derefter til min kæreste om hvad der foregik, og fik pakket en taske. Min kæreste var hos en bekendt ikke langt fra huset, så hun var hurtigt hjemme og talte med betjentene. De var venlige og kunne heller ikke forstå hvorfor jeg skulle anholdes, da jeg jo var stille og rolig og fornuftig at tale med, som de sagde, men de skulle desværre tage mig med til retspsykiatrisk afdeling i Slagelse. Formelt var jeg anholdt 16.27, sagde den ene betjent.</p>
                <p><b>Venlige betjente</b></p>
                <p>Jeg skulle ikke iføres håndjern fordi der ikke var nogen grund til det, og jeg bad om at komme diskret ud i patruljebilen, hvilket blev efterkommet, da den blelv kørt helt op til hoveddøren. Der var nysgerrige naboer og sladderen skulle helst undgås, men det lykkes at komme hurtigt ind i bilen, som kørte afsted, mens min kæreste kørte efter den. Jeg fik lov til at sidde med min mobil, og jeg begyndte straks at optage samtalen med de venlige betjente, som var meget forstående. Jeg nåede også at poste en opdatering på Facebook om hvad, der foregik.</p>
                <p><b>Gensynsglæde blev kort</b></p>
                <p>Jeg glædede mig en kort stund til at gense mine medpatienter, men da jeg ankom blev jeg slemt skuffet, da jeg fik at vide, at jeg skulle på SL10, en afdeling de andre havde fortalt mig var et forfærdeligt sted at være indlagt. Sygeplejersken, der tog imod mig hed Tove, og jeg havde set hende et par gange tidligere på gangen, kunne jeg huske. Der var en mandlig pædagog, Jens, og på et tidspunkt blev Tove afløst af en stor bøf, der hed Richard.</p>
                <p><b>I chok</b></p>
                <p>En flink forvagt ankom, Nikolaj hed han, og han stillede mig de obligatoriske standardspørgsmål til indlæggelsesjournalen. Jeg blev afklædt og skulle iføre mig patienttøj, mens mit eget tøj blev vasket for at destruere eventuelle stoffer gemt i tøjet, hvilket også var den sædvanlige procedure. Jeg var stadig lidt i chok og savnede allerede Musse. Jeg mødte ingen former for forståelse fra de ansatte, som alle kørte på rutinen, lod det til, jeg skulle bare ekspederes videre, som var jeg en ting.</p>
                <p><b>De indlagte</b></p>
                <p>Da jeg kom ind på afdelingen, hilste jeg på de andre patienter og talte med et par af dem. Der var M, som tidligere havde været ansat i retspsykiatrien selv, pudsigt nok i Middelfart på afdeling P2, samt Mi, jeg kunne huske at have set til E-bike sidste gang jeg var indlagt. Der var umiddelbart fredeligt og roligt på afdelingen om aftenen, da jeg fik anvist min stue, som var nummer 1, helt nede for enden af gangen i den ene side.</p>
                <p><b>Et alvorligt overgreb</b></p>
                <p>Jeg tænkte, at overlægen havde begået et alvorligt overgreb, og jeg ville virkelig ønske, at han ikke havde gjort det. Det var næppe et tilfælde, at jeg var havnet på SL10, for det var den eneste afdeling, hvor de indlagte ikke måtte have PC og mobil, så jeg kunne ikke optage hvad, der skete og ikke dokumentere, at jeg var helt normal. Det eneste, jeg kunne, var at skrive dagbog, så det gik jeg straks i gang med. Jeg havde ikke længere noget at sige til overlægen. Jeg ville forfærdeligt gerne vide, hvem, der havde anmeldt mig for at have overtrådt mine vilkår, for sådan nogle mente jeg ikke, at jeg havde.</p>
                <p><b>Brev til overlægen den 18. september 2025</b></p>
                <p>“Kære overlæge</p>
                <p>Undskyld, undskyld, undskyld, undskyld!</p>
                <p>Jeg vidste ikke, at det havde så alvorlige konsekvenser og at jeg slet ikke måtte skrive til myndighederne overhovedet.</p>
                <p>Jeg sletter alt. Du må få min mobil og koder mv. Jeg forsvinder fra offentligheden for altid.</p>
                <p>Jeg skulle have lyttet til dig og min kæreste. Undskyld.</p>
                <p>Jeg har accepteret, at jeg aldrig bliver læge igen.</p>
                <p>Jeg søger førtidspension og lever et stille liv med min kæreste og Musse.</p>
                <p>Jeg beder dig: Vil du ikke nok lade være med at tvangsmedicinere mig?</p>
                <p>Jeg kan ikke leve uden min kæreste og Musse, og jeg orker ikke mere tvang.</p>
                <p>Undskyld jeg har været så utaknemmelig over for dig, overlæge. Du gjorde jo hvad du kunne og hjalp mig.</p>
                <p>Jeg vil gøre alt, hvad du kræver, og jeg skriver ikke dagbog mere.</p>
                <p>Venligst,</p>
                <p>Kjeld,</p>
                <p>d. 18/9-25.”</p>
                <p><b>Dagbog den 18. september 2025</b></p>
                <p>Jeg kunne ikke få noget dynebetræk på grund af sikkerheden, så jeg fik et tæppe at ligge med som dyne i stedet for. Jeg sov bedre og uafbrudt, og denne gang uden mareridt. Jeg blev vækket klokken 8, og så var der morgenmad. Der var morgenmøde, hvor vi hørte musik, og en patient havde valgt nummeret ‘Silikone og botox’ af Kim Larsen. Det var Pernille, der var min kontaktperson, og jeg undrede mig over, om der var lægesamtale i dag. Jeg fik mit tøj fra vaskerummet og bad om at låne en negleklipper, så jeg kunne være soigneret. Jeg spurgte, om jeg måtte komme med på gårdtur i sportsgården, men det måtte jeg ikke, for det krævede en uges indlæggelse først, så de kunne se en an.</p>
                <p>Jeg genkendte rengøringsdamen Malene fra sidst, jeg var indlagt, og hun hilste på mig med navn og det var meget sødt, at hun kunne huske mig. Jeg spurgte, om jeg måtte gøre rent tre gange ugentligt, ligesom jeg havde gjort på SL11, og det skulle personalet undersøge. ‘</p>
                <p>Så var der madlavning klokken 10, hvor jeg sammen med en medpatient kokkererede. Det blev overvåget og iværksat af ergoterapeuten Merak. Herefter satte jeg mig demonstrativt i fællesmiljøet foran indgangen til kontoret og læste i bogen. Klokken 10.30 ringede jeg til bistandsværgen.</p>
                <p><b>Brev til overlægen den 20. september 2025</b></p>
                <p>“Kære overlæge</p>
                <p>Jeg skal have min kæreste med til alle lægesamtaler, inklusiv den på mandag den 22/9, hvor tidspunktet bedes oplyst.</p>
                <p>Jeg giver min kæreste tilladelse til at afhente de af mine ejendele, som jeg medbragte ved tvangsindlæggelsen.</p>
                <p>Jeg lider ikke af nogen gennemgribende forstyrrelser i min personlighed, som negativt påvirker mine relationer til andre. Jeg har langvarige og meget tætte relationer til blandt andre mine barndomsvenner og har let ved at danne nye relationer og fastholde dem. Jeg er åben, nysgerrig, tillidsfuld og udadvendt, hvilket er årsagen til, at jeg har overlevet i Vestre Fængsel og på retspsykiatriske afdelinger. Jeg er ikke garderet, mistroisk, fjendtlig og især ikke paranoid. Disse er ikke gennemgående personlighedstræk.</p>
                <p>At jeg har dokumenteret og optaget samtaler med retspsykiatere, er sund fornuft qua tidligere fejldiagnoser og overgreb i retspsykiatrien. Jeg optager ikke andre mennesker, og det gør mig selvfølgelig ikke paranoid. At påstå det, er misbrug af diagnoser for at undskylde fejl.</p>
                <p>Ingen har set mig være psykotisk. Ikke min kæreste, ikke mine barndomsvenner, ikke personalet på SL10 og SL11, ingen som helst og heller ikke dig selv. Stop med at bruge psykiatriske fejldiagnoser som våben og straf. At jeg har sendt mails til offentlige myndigheder vedrørende ophævelse af behandlingsdommen gør mig selvfølgelig ikke spor psykotisk.</p>
                <p>Venlig hilsen,</p>
                <p>Kjeld Andersen.”</p>
                <p><b>Dagbog den 20. september 2025</b></p>
                <p>Jeg vågnede efter første nat med næsten sammenhængende søvn. Klokken var lidt i syv, og jeg gik ud og sagde godmorgen til de vågne patienter i fællesmiljøet. Bad om to håndklæder af nattevagten. Gik i bad, redte seng, skiftede tøj, børstede tænder og lavede sæt af dybe squats og mavebøjninger, idet jeg i går lavede armbøjninger, mavebøjninger og rygbøjninger.</p>
                <p>Cille var min kontaktperson. Før morgenmaden fik jeg et opkald fra min kæreste. Herefter lavede jeg diamond paint og skrev to sedler til min kontaktperson person Cille. Desuden var jeg næsten færdig med bogen. Jeg cyklede lidt på kondicyklen og løste kryds og tværs samt var social i fællesmiljøet og så filmen ‘Troja’ efterfulgt af besøg af min kæreste.</p>
                <p><b>Dagbog den 22. september 2025</b></p>
                <p>Jeg var oppe og ude i fællesmiljøet lidt i syv om morgenen. Herefter deltog jeg i morgenmødet og var social med de andre. Jeg gik derefter i bad, barberede mig og klædte mig pænt på. Jeg havde en længere samtale med Cille. Herefter ringede jeg til min kæreste og Signe, afdelingssygeplejersken, havde fortalt min kæreste, at hun ikke kunne deltage i lægesamtalen, fordi at sådan var det på afdelingen. Jeg vejede mig, og vægten sagde 91,0 kg. Jeg så fysioterapeuten Kia, som jeg kunne genkende fra opholdet på SL11, og vi hilste på hinanden.</p>
                <p><b>Lægesamtale med overlægen</b></p>
                <p>De ansatte Kristian, Cille og Charlotte deltog i samtalen, og min ven var med på medhør som min bisidder. Overlægen påstod, at jeg led af enkel paranoia og skulle have 2 mg Risperdal, stigende til 6 mg eller 5 mg Olanzapin én gang dagligt. Det skulle foregå tirsdag, onsdag og torsdag og herefter være fast dosis i to uger.</p>
                <p>Jeg ringede til min kæreste efterfølgende og fortalte hende om den dårlige nyhed. Min barndomsven, som var med på medhør, måtte ikke sige noget under samtalen. Jeg klarede samtalen med en ro, der overraskede mig selv og fik fremkommet med mine argumenter, som overlægen imidlertid ikke ville forholde sig til. Det kunne vente til Patientklagenævnet, sagde han.</p>
                <p>Jeg startede dog med at undskylde over for ham i det, jeg sagde, at jeg var ked af mine “grimme” beskeder til ham, samt at jeg godt vidste, at han havde forsøgt at hjælpe mig, og at jeg mente det, jeg sagde, uanset hvad han gjorde. Jeg sagde, at det var tortur, at være på afdeling SL10, samt at han selv havde sagt, at jeg ikke var psykotisk, både til mig og min kæreste. Jeg var ikke nedtrykt eller vred efterfølgende.</p>
                <p>Jeg fik besøg af min kæreste klokken 16 og fortalte hende, at min barndomsven havde optaget samtalen. Jeg fik en ny advokat, som var én, jeg kendte i forvejen. Jeg roede efterfølgende 10 minutter på romaskinen, en distance på 2200 meter, hvilket ikke var imponerende. Jeg havde fået tilladelse af overlægen til at komme i sportsgård og til fitness, samt at ringe til min kæreste. Cille var min kontaktperson. Jeg afleverede brevet til hende til indskrivning i journalen. Jeg huskede, at overlægens begrundelse for hans diagnose var “anderledes ordlyd” af mine mails, hvilket var noget sludder, da det havde været fuldstændig den samme og normale ordlyd hele tiden.</p>
                <p><b>Dagbog den 25. september 2025</b></p>
                <p>Jeg vågnede, da nattevagten kom klokken 6 og små slumrede indtil lidt i syv, hvorefter jeg gik i bad, klædte mig på og gik ud i fællesmiljøet og hilste på de andre patienter, der var oppe. Danny skulle til mentalobservation på Blegdamsvej, så jeg fortalte ham, hvad han skulle sige at figurerne i Rorschach testen forestillede, samt at han ikke skulle tale om kvantemekanik og den slags ting. En anden patient skulle også væk fra afdelingen, men hun kom forhåbentlig ikke tilbage igen. Det var Sussie, der skulle overflyttes til SL12.</p>
                <p>Jeg afleverede mit brev til Keld, som var min kontaktperson, og bad om at få de forudgående breve tilbage. Jeg sagde, at jeg selvfølgelig ikke ville kæmpe imod tvangen og overgrebet, og at jeg håbede på, at overlægen ikke ville tilkalde sit tæskehold igen. Det var den altid sure og gnavne Gitte, der gav mig morgenmedicinen i dag, og der lå kun en enkelt D-vitaminpille i bæret, og så Venlafaxinen mod depression. Det var slut med Concertaen og dermed også slut med ro, fokus og koncentration.</p>
                <p>Jeg læste videre i bogen "Kræftafdelingen”, selvom jeg læste de samme sætninger flere gange, og mine tanker sprang rundt. Der var ingen udvej. Det var hårdt. Og det blev kun værre, men der var intet at gøre end at stramme ballerne sammen og kæmpe. Jeg havde det som om, min hjerne var erstattet af vat. Jeg gik runder, mens jeg læste i bogen.</p>
                <p>Så var der tur i sportsgården, hvor jeg gik og talte med aktivitetsmedarbejderen Thomas og løb et par runder. Efterfølgende gik jeg runder på afdelingen og læste i bogen igen. Jeg lagde mig ind i sengen og faldt i søvn, fordi jeg ikke længere fik Concerta og intet kunne magte at foretage mig.</p>
                <p>Ude i fællesmiljøet igen, sad jeg og nød solen i haven, mens jeg blundede lidt, vekslede et par ord med de andre og nød varmen. Jeg ringede så til min kæreste, da jeg savnede hende ekstremt meget. Der var mange aktiviteter i dag: Badminton, E-Bike og fitness. Badmintonkampen var morsom og god. Vi spillede tiden ud og så var det tilbage på afdeling igen. Umiddelbart før der var E-bike, sagde Kia til mig, at der var en samtale med overlægen, hvorfor jeg ikke kunne deltage.</p>
                <p>Jeg satte mig ved spisebordet og ventede. Så kom to enorme brød ud fra kontoret med overlægen i hælene. En to meter høj, rødhåret og rødskægget kæmpe på 140 kg og en skaldet, lidt mindre, men stadig kæmpe stor mørklødet fyr. “Er du ikke lidt drama queen?”, sagde jeg højt, så alle i fællesmiljøet hørte det, mens jeg gik stille og roligt ned på stuen med de tre bag mig.</p>
                <p>Jeg satte mig på den polstrede bænk med krydsede ben og hænderne i skødet, mens overlægen lirede sin remse om tvangsmedicinen af og spurgte, om jeg accepterede den. Jeg sagde, at jeg accepterede medicinen, hvis jeg fik lov til at komme hjem nu, men også at det jo ikke var noget, han lod mig gøre, hvorfor det måtte blive et nej. Overlægen sagde, at han ikke gad at diskutere noget. Nu havde jeg en uge, så kom klagen i Patientklagenævnet.</p>
                <p>Jeg nikkede og spurgte ham, hvorfor han havde to store kale med ovre fra Sikringen af og at det virkede drama queen agtigt, og om han var bange for mig, for det skulle han ikke være, sagde jeg stille og roligt. Overlægen gad ikke at kommentere det, sagde han og gik. Jeg var fuldstændig rolig og gik ud i fællesmiljøet kort efter og ringede til min kæreste og fortalte hende om det hændte. Så var der fitness, hvor jeg trænede ben og mave.</p>
                <p>Jeg talte i telefon med min advokat, hvilket var en god samtale. Herefter fik jeg besøg af min kæreste. Min barndomsven ringede, mens jeg havde besøg. Jeg ringede ham op efterfølgende og talte med ham senere på aftenen og han fortalte mig, at overlægen ikke havde svaret på det, han havde skrevet til ham. Min kæreste fortalte, at hun havde mødt Jonas på gangen, og at han hilste.</p>
                <p><b>Brev til overlægen den 25. september 2025 - 1</b></p>
                <p>“Kære overlæge</p>
                <p>Til dagens møde skal min nærmeste pårørende være fysisk til stede.</p>
                <p>Min mobiltelefon og PC er videregivet til en ven. Når tvangsmedicinen bliver indgivet, lægger han samtlige optagelser, mails og journalnotater, hvor du og personalet på SL11 siger og skriver, at jeg ikke er psykotisk, på nettet.</p>
                <p>Jeg har timevis af optagelser fra SL11, hvor personalet fortæller mig, at de ikke mener, at jeg er psykotisk, og at de ikke kan forstå, hvad jeg laver på afdelingen.</p>
                <p>Han sender også de vigtigste optagelser til Folketingets Sundhedsudvalg og Retsudvalg, dine chefer, regionsrådspolitikerne i Region Sjælland og sikkert mange andre.</p>
                <p>Kan jeg ikke forhindre dit modbydelige overgreb, kan jeg i det mindste sørge for, at alle i Danmark kender til det.</p>
                <p>Venlig hilsen,</p>
                <p>Kjeld Andersen,</p>
                <p>25/9-25.”</p>
                <p><b>Brev til overlægen den 25. september 2025 - 2</b></p>
                <p>“Kære overlæge’</p>
                <p>Ved dit påbegyndte overgreb har du bevist, at du ikke er læge, men en kriminel, der misbruger sin stilling og sit fag til at straffe mig.</p>
                <p>Du er en skændsel for lægestanden, og jeg håber, at personalet på SL10 og SL11 erkender, at du misbruger dem til at ødelægge mig som menneske.</p>
                <p>Venlig hilsen,</p>
                <p>Kjeld Andersen.”</p>
                <p><b>Dagbog den 26. september 2025</b></p>
                <p>Jeg talte kort med min kæreste i telefonen. Hun ringede kort før frokost, og efter frokosten varmede jeg op i 10 minutter på kondicyklen i fællesmiljøet. Jeg trænede arme i dag med elastikken, da der ikke var fitness i weekenden. Jeg havde fået træningselastikken, som lå i min kasse på kontoret, som jeg også kunne træne skuldre med. Jeg talte efterfølgende med min kæreste igen og senere med min barndomsven.</p>
                <p><b>Brev til overlægen den 29. september 2025</b></p>
                <p>“Kære overlæge.</p>
                <p>Nu hvor chokket over dine overgreb, tvangsindlæggelsen og tvangsmedicinen har lagt sig lidt, skammer jeg mig over, at jeg tiggede og bad dig om ikke at mishandle mig.</p>
                <p>Det er dog meget bekymrende, at du uden at blinke er i stand til at misbruge din stilling til at straffe mig så hårdt, oven i købet uden, at jeg har gjort noget galt. At sende en mail til en myndighed om at ophæve behandlingsdommen må jeg selvfølgelig gerne.</p>
                <p>Nogle kommentarer:</p>
                <p>Du har ikke på noget tidspunkt fortalt mig, hvorfor jeg skulle være psykotisk. Jeg har spurgt dig flere gange, men du nægter at svare mig, selvom du er forpligtet til det. Det er kafkask og grotesk.</p>
                <p>Selvom personalet på SL10 og SL11 ikke tør sige dig imod og tage afstand fra dit overgreb mod mig (jeg forstår dem godt), så ved de godt, at du er gået helt over gevind, og de må skamme sig over dig.</p>
                <p>Du skyer ingen midler og vil også lyve over for Klagenævnet om mig. Men dels ligger dokumentationen for din løgne på nettet, og dels har jeg nogle fantastiske pårørende, som ved, at du mishandler mig, og de holder aldrig op med at kæmpe for mig.</p>
                <p>Dit overgreb må være et af de mest klokkeklare og veldokumenterede i nyere dansk psykiatrihistorie. Jeg er så psykisk normal, som nogen. Der er ikke skyggen af psykose hos mig, som du selv har sagt og skrevet flere gange.</p>
                <p>Det er ulideligt at være på SL10. Det er spildt af penge og helt unødvendigt, at jeg er her. Det er udelukkende en straf.</p>
                <p>Jeg er så udmattet, at jeg kæmper med at holde mig vågen. Det er tortur, og med den uberettede tvangsmedicin bliver jeg til en dedøvet zombie. Du ødelægger mig med invaliderende og unødvendig medicin som straf.</p>
                <p>Jeg har været meget nedtrykt, og det bliver kun værre. Jeg skal bede om at blive øget i Venlafaxin [antidepressiv medicin]..</p>
                <p>Venlig hilsen,</p>
                <p>Kjeld Andersen,</p>
                <p>29/9-25.”</p>
                <p><b>Brev til overlægen den 30. september 2025 1</b></p>
                <p>“Til overlægen</p>
                <p>I øvrigt: Før anholdelsen sendte jeg optagelserne af dig, der siger, at jeg ikke er psykotisk, og at du står ved det, til:</p>
                <p>Statsadvokaten</p>
                <p>Rigsadvokaten</p>
                <p>Styrelsen for Patientklager</p>
                <p>Styrelsen for Patientsikkerhed</p>
                <p>Ombudsmanden</p>
                <p>Justitsministeriet</p>
                <p>At du tvangsindlagde og tvangsmedicinerer mig, når du ved, at jeg ikke er spor psykotisk, er en straf for ovenstående.</p>
                <p>Det er tortur at være på SL10 og jeg skal hjem.</p>
                <p>I forhold til stuegang: Det er simpelthen noget svineri, at jeg rådner op på SL10 og ikke kan få stuegang. Hvad er meningen?</p>
                <p>Kjeld Andersen,</p>
                <p>30/9-25.”.</p>
                <p><b>Brev til overlægen den 30. september 2025 - 2</b></p>
                <p>“Jeg kan fornemme, at min kæreste snart gør vores forhold forbi.</p>
                <p>Den tortur, du udsætter mig for og adskillelsen af hende og jeg på grund af din indespærring af mig, tager mindst lige så hårdt på hende som på mig.</p>
                <p>Du skal vide dette. Mister jeg min kæreste, er det din skyld. Så har du taget det vigtigste i mit liv fra mig og det er perfidt, ondt og utilgiveligt. Det er intet andet end ren sadisme fra dig af.</p>
                <p>Tænk at du kan slippe af sted med den slags i 2025. Din måde at praktisere psykiatri på hører til på Livø og Sprogø for 100 år siden, på de Kellerske anstalter og på Ebberødgård. Den psykiater, du minder mest om, er Max Schmidt, måske Poul Reiter eller Geo Sturup.</p>
                <p>Tænk at du bare spærrer mig inde og tvangsmedicinerer mig som straf og uden skyggen af faglighed.</p>
                <p>Jeg har ingen respekt for folk, der misbruger deres magt, som du gør det.</p>
                <p>Kjeld Andersen.”</p>
                <p><b>Dagbog den 1. oktober 2025</b></p>
                <p>Min kæreste indleverede varer, herunder kontaktlinser til tiden, men alligevel satte personalet sig på bagbenene. Det var ret ulækkert og det værste, jeg endnu havde oplevet. Cille sagde, at det ikke kunne lade sig gøre i dag, selvom de skulle scanne mine ting, når de blev indleveret i tide. Jeg blev rasende over deres ulækre smålighed og brud på reglerne. Jeg gik hen til kontoret med telefonen efter at have afsluttet samtalen med min kæreste, som ringede og fortalte mig om svineriet.</p>
                <p>Jeg sagde, at jeg var nødt til at have mine kontaktlinser, fordi jeg ikke havde flere tilbage, samt at jeg havde været nødt til at sove med dem på, og at mine øjne nu gjorde ret ondt. Mette, den ældre afpillede ansatte med det lyse hår, der gik til underkanten af hendes brillestel, blev arrig og sagde, at de godt kunne scanne linserne alligevel, så de intet galt havde gjort, men det var løgn.</p>
                <p><b>Brev til personalet på SL10 den 1. oktober 2025</b></p>
                <p>“Min kritik går ikke på jer, jeres faglighed og moral, idet jeg er klar over, at min tilstedeværelse er en lægelig beslutning.</p>
                <p>Imidlertid er det en åbenlys forkert beslutning, som savner ethvert grundlag, og som kun er foranstaltet for at straffe mig.</p>
                <p>Faktum er, at overlægen uden varsel fik mig anholdt, fordi jeg skrev til bl.a. statsadvokaten, at jeg ville have min behandlingsdom ophævet.</p>
                <p>Dette fordi, at overlægen, selv utvetydigt flere gange forinden havde sagt, at jeg ikke er psykotisk. For det er jeg jo tydeligvis ikke, psykotisk.</p>
                <p>Det er ulideligt at være tvangsindlagt på SL10, uden faglig grund og uden slutdato. Det er især uudholdeligt at min ADD medicin er fjernet, selvom jeg har fået den i flere år uden nogen bivirkninger. Jeg kan ikke fungere uden den, og mange retspsykiatere har godkendt både diagnosen ADD og medicinen.</p>
                <p>Det værste er, at jeg savner min kæreste og vores hund ekstremt meget. Derfor er det psykisk tortur at være på SL10.</p>
                <p>Jeg er nødt til at komme hjem snart. Jeg skal bede jer om at hjælpe mig, så jeg kan være sammen med min kæreste, jeg kan ikke undvære dem og de kan ikke undvære mig.</p>
                <p>Kjeld Andersen,</p>
                <p>d. 1/10-25.”</p>
                <p><b>Dagbog den 4. oktober 2025</b></p>
                <p>Jeg begyndte at læse bogen ‘Ekkokardiografi’ og så lidt af filmen ‘Underworld’ i TV-stuen. Efter overlappet bad jeg Jens, som var min kontaktperson, om at låse op for aktivitetsrummet og tage romaskinen ud. Jeg rodede i 10 minutter endnu engang. Herefter lavede jeg pandekager hele aftenen, og derefter gik jeg frem og tilbage, mens jeg læste i min bog. Jeg fik udleveret kontaktlinserne og bodylotion, som min kæreste havde indleveret. Jeg gik i seng før 21.15.</p>
                <p><b>Brev til overlægen den 6. oktober 2025</b></p>
                <p>“Til overlægen</p>
                <p>Det er ulideligt som psykisk normal at rådne op på SL10 uden slutdato. Der er ingen plan og det er formålsløst, spild af penge og liv.</p>
                <p>Jeg kan ikke koncentrere mig uden ADD-medicinen, hvilket gør indespærringen helt ulidelig.</p>
                <p>Det eneste jeg vil, er at komme hjem til min kæreste og Musse, samt at få mig et arbejde.</p>
                <p>Kjeld Andersen,</p>
                <p>6/10-25.”</p>
                <p><b>Respons til lægesamtale den 7. oktober 2025</b></p>
                <p>“Jeg bad om at få lov til at sidde med min mobiltelefon og PC, ikke at tale med min kæreste, hvilket jeg jo allerede kan gøre.</p>
                <p>Overlægen indrømmede, at han tvangsindlagde mig, fordi myndighedsansatte krævede det. Desuden, at han vil tvangsmedicinere mig med antipsykotisk medicin for at forhindre mig i at kontakte offentlige myndigheder lovligt, og selvom han ved, at jeg ikke er psykotisk (!).</p>
                <p>Det, som overlægen udsætter mig for, er det værste, jeg nogensinde har været udsat for. Det er ulovligt, psykisk terror og lige til Gøgereden.</p>
                <p>Overlægen misbruger sin stilling til at tvinge livsfarlig og invaliderende medicin i mig - og alle ser passivt til. Det er et mareridt og det nedbryder mig fuldstændigt.</p>
                <p>Der kommer intet godt ud af at tvangsmedicinere mig, tværtimod.</p>
                <p>Selvfølgelig kommer jeg til at offentliggøre alt materiale, hvor overlægen siger og skriver, at jeg ikke er sindssyg, og jeg vil retsforfølge ham for overgrebene.</p>
                <p>Kjeld Andersen,</p>
                <p>d. 7/10-25.”</p>
                <p><b>Dagbog den 6. oktober 2025</b></p>
                <p>Bistandsværgen ringede cirka 20 minutter over 17 og fortalte, at han ikke havde modtaget samtykkeerklæringen, og at han netop havde modtaget materiale fra Patientklagenævnet idet, der var møde i dette om torsdagen via videolink. Jeg sagde, at jeg ikke havde haft mulighed for at indlevere essentielt materiale i den forbindelse, fordi bistandsværgen ikke havde modtaget samtykkeerklæringen fra afdelingen. Han sagde, at han ville ringe igen i morgen formiddag i forhold til yderligere info om dette møde, og at han eventuelt ville komme forbi afdelingen for at få samtykkeerklæringen. Jeg afleverede en seddel til Elif angående denne problematik.</p>
                <p><b>Dagbog den 7. oktober 2025</b></p>
                <p><b>Grædefærdig</b></p>
                <p>Da jeg fik min kæreste i røret i går aftes, kunne jeg ikke holde tårerne tilbage, og jeg faldt i søvn allerede omkring kl. halv otte om aftenen. Da Elif kom ned på værelset en halv time efter, fordi min kæreste var i telefonen igen, var jeg søvndrukken og for træt til at tale med hende.</p>
                <p><b>Uvenligheden selv</b></p>
                <p>Personalet kunne være noget så pedantiske. Da jeg eksempelvis skulle vaske tøj i dag og henvendte mig venligt til min kontaktperson, var det om morgenen og efter at overlappet var fundet sted. Der var ingen travlhed og jeg stod parat med mit vasketøj i favnen. Kontaktpersonen sagde surt: “Du skal vente til efter morgenmaden, vi kan ikke nå det nu”. “Jamen, det skal jo bare sættes over, det tager 20 sekunder”, svarede jeg uforstående. Nej, det bliver, som jeg siger”, vrissede hun til svar.</p>
                <p><b>Unødvendig magtdemonstration</b></p>
                <p>Det var en helt unødvendig magtdemonstration fra min kontaktperson af, det handlede kun om at hun ville have ret, mens jeg bare gerne ville vaske mit tøj. Den slags forekom engang imellem på SL11, men desværre meget ofte på SL10.</p>
                <p><b>Lægesamtale efterspurgt</b></p>
                <p>Jeg sagde derefter, at jeg meget gerne ville have en lægesamtale i dag, da det var 14 dage siden sidst. Kontaktpersonen sagde irriteret, at det sikkert ikke kunne lade sig gøre i dag pga. “lægesituationen”. Jeg sagde, at jeg havde spurgt flere gange i løbet af mange dage efterhånden, og at jeg ikke anede hvad planen var og derfor gerne ville have det at vide.</p>
                <p><b>Den søde ansatte</b></p>
                <p>Jeg gav hende et stykke papir, hvor på jeg havde skrevet, at jeg ønskede en samtale med en læge. Min kontaktperson A hørte til de forråede ansatte på afdelingen. Heldigvis var der enkelte søde ansatte, Helle var en af dem, og hun sagde, at hun godt kunne hjælpe mig med vasketøjet, selvom om hun havde andre patienter at være kontaktperson for, hvilket var utroligt sødt af hende.</p>
                <p><b>Folketingets åbning</b></p>
                <p>I dag var det Folketingets åbning. Jeg følte mig i høj grad ekskluderet af samfundet, så det betød intet for mig, men at følge med i begivenheden var en slags velkommen ekskapisme.</p>
                <p>Telefontiden handlede kun om, at jeg måtte ringe til min kæreste, hvilket var ligegyldigt, da jeg jo måtte dette allerede. Mit tandkød begyndte at bløde, svarende til højre underkæbe, hvor tænderne gjorde voldsomt ondt. Sådan var det ikke at have råd til at gå til tandlæge.</p>
                <p>Det var et trist, gråt, regnfuldt efterårsvejr, hvilket fuldstændig afspejlede mit humør. På afdelingen sad enkelte patienter i fællesmiljøet og læste eller lavede kryds og tværs. Jeg fik vasket tøj og hængte det til tørre.</p>
                <p><b>Savnet gjorde ondt</b></p>
                <p>Der var overlap, og jeg var så nedtrykt, at jeg havde selvmordstanker og tårer i øjnene, så jeg gik ind og lagde mig på sengen og savnede min kæreste helt enormt. Så var der aftenmøde lidt over 16, som jeg ikke havde lyst til at deltage i, og som jeg hadede som pesten, men som jeg følte mig forpligtet til at være med til. Der var fem ansatte og fire patienter, inklusiv jeg selv. Det regnede kraftigt udenfor, og jeg havde hverken regnfrakke eller sko, der kunne tåle vandet, så for én gangs skyld droppede jeg turen i sportsgården.</p>
                <p><b>Jens forbi stuen</b></p>
                <p>Jeg lagde mig ind i sengen igen og forsøgte at falde i søvn, men så bankede pædagogen Jens, som var min kontaktperson, på døren. Han havde min kæreste i røret. Det var netop hende, jeg lå og tænkte på og savnede så meget, at det gjorde ondt, så jeg var lykkelig for at tale med hende. Efter samtalen havde jeg det lidt bedre.</p>
                <p><b>Paranoid overlæge</b></p>
                <p>Jeg fik Jens til at låse op til aktivitetsrummet, så jeg kunne låne en ny bog. Jeg fortalte ham, at jeg var særdeles nedtrykt over opholdet og den forestående tvangsmedicinering i den forbindelse. Bistandsværgen ringede aldrig tilbage. Gudskelov kunne min kæreste sende de relevante oplysninger og materiale til Det Psykiatriske Klagenævn direkte per mail. Overlægen vrøvlede om, at der var en regulær gruppe af myndighedspersoner, der modarbejdede mig argt og mere dedikeret end han havde forestillet sig. Han lød direkte paranoid.</p>
                <p><b>Dagbog den 8. oktober 2025</b></p>
                <p>“Så har jeg morgenposten til dig”, sagde jeg med et smil på læben til Sasha, som var min kontaktperson efter dagens overlap. Hun smilte igen og sagde, at hvis det var noget, skulle jeg bare sige til. Jeg takkede og sagde, at det skulle jeg nok.</p>
                <p>Før morgenmaden sad jeg og talte med M, den nyeste tilkommende patient. Han havde oplevet lidt af hvert i fængsler og i psykiatrien. ‘Alene i Berlin’. Jeg havde fundet en ny bog med titlen ‘Alene i Berlin’, skrevet af Hans Fallada, som M godt havde hørt om og kunne anbefale. Det var tydeligt, at han vidste, hvad han talte om på den måde, han talte om forfatteren på. Bogen var dyster og medrivende. Alle personerne var mere eller mindre paranoide og lurede på hinanden. På samme måde som personalet lurede på de indlagte og de indlagte frygtede at sige noget, der kunne bruges imod dem.</p>
                <p><b>Brev til til kæreste</b></p>
                <p>“Elskede skat. Det vigtigste i mit liv er dig og Musse. Jeg har kronisk dårlig samvittighed over, at du er belastet af det, der sker mod mig, og samtidig er jeg bange for, at jeg presser dig for hårdt, fordi jeg længes efter dig og bare vil hjem til dig. Jeg er konstant bange for at miste dig og Musse og jeg tænker hele tiden på jer. Du må love mig aldrig at gøre noget, du ikke har det godt med. Og du må aldrig tilsidesætte dig selv for min skyld. Uanset hvad. Min styrke er dig. Jo stærkere du er, jo stærkere er jeg. Hver morgen vågner jeg for tidligt med angst for at miste dig og Musse, og fordi jeg savner jer så ekstremt meget. Elsker dig for evigt og altid.”</p>
                <p>Jeg havde læst til side 61 i bogen og været nødt til at cykle i otte minutter imens på et tidspunkt, hvor jeg ikke længere kunne holde fokus. Der var et leben i fællesmiljøet til formiddag. De to nye elever sad lidt forsagte og spillede kort med to patienter. En patient, der var tidligere kok, lavede frokost med Merak. M sad og diskuterede med Tina og F, og jeg sad og læste.</p>
                <p>Så var der fitness, hvor den stod på skuldre, ben og mave. Herefter læsning til side 175 i bogen. Jeg ringede med min kæreste to gange og så filmen ‘The Usual Suspects’, ‘Dirty Harry’ og ‘The Patriot’ og fire ansatte spillede kort med to patienter. Herefter var der eftermiddagsgårdtur.</p>
                <p><b>Brev til overlægen den 8. oktober 2025</b></p>
                <p>“En vrangforestilling er en ukorrigerbar falsk overbevisning, der stædigt fastholdes, trods beviser for det modsatte. Hvilken vrangforestilling skulle jeg lide af? Uden vrangforestillinger, ingen enkel paranoia. At sende en relevant mail til en myndighed har intet med vrangforestillinger/enkel paranoia at gøre.</p>
                <p>Mine problemer er og har altid været helt reelle: Tvungen hjemløshed i flere år, fattigdom, tvungen arbejdsløshed, en trøstesløs tilværelse som følge af en forlængst tilbagevist fejldiagnose.</p>
                <p>Jeg har stor gæld fra sagsomkostninger, jeg aldrig kan tilbagebetale, jeg ejer intet, jeg har ikke råd til at gå til tandlæge, mit tandkød bløder, jeg har mistet alt. Det er mine problemer. Ikke psykose og vrangforestillinger og det er en pervers hån at påstå det. At tvangsmedicinere mig ændrer intet.</p>
                <p>Følgende psykiatere har skriftligt erklæret, at jeg ikke har været psykotisk:</p>
                <p>SB (2015/2016)</p>
                <p>HJ (2016/2017)</p>
                <p>BH (2018)</p>
                <p>PWJ (2019 - 2021, 2025)</p>
                <p>HR (2020)</p>
                <p>KB (2024)</p>
                <p>PB (2025*)</p>
                <p>*Indtil den 16/9-25 hvor statsadvokaten pressede PB til at ændre diagnosen, fej som han er.</p>
                <p>At tvangsmedicinere et raskt menneske er en alvorlig forbrydelse. Jeg er rask. Derfor skal jeg ikke tvangsmedicineres. Den aktuelle periode er den værste i mit liv. Hvorfor er der ingen, der gør noget?</p>
                <p>Kjeld Andersen,</p>
                <p>Den 8/10-25.”</p>
                <p><b>Tvang dag to</b></p>
                <p>Jeg cyklede i 60 minutter sammen med Michael på kondicyklen, mens vi så filmen ‘Born Supremacy’. Cirka halv elleve kom Uffe, den meget ungt udseende forvagt, forbi sammen med Katja, sygeplejersken. De havde mit tvangsmedicin med, som jeg indtog, mens jeg trådte i pedalerne. Jeg tog imod den med et smil, men spurgte, hvad den nørdede forvagt hed. “Uffe”, sagde han. Da jeg bad om, at han oplyste sit efternavn, nægtede han og henviste til sundhed.dk. Jeg cyklede videre og gik i bad.</p>
                <p>Jeg kastede op, men en del af medicinen måtte alligevel være optaget, for på den efterfølgende gårdtur var jeg ret svimmel, dopet og kraftesløs i benene. At jeg ikke skrev mere, var deres behandlingsmål. Men det havde intet med psykose at gøre, at jeg skrev, at jeg ikke kunne skrive var et udslag af, at jeg intet andet kunne heller.</p>
                <p>Tiden sneglede sig af sted. Jeg tog en lur efter frokost og talte med min kæreste for anden gang i dag. Jeg roede 10 minutter på romaskinen, og det var mega hårdt, men det lykkedes. Jeg læste løbende i bogen ‘Alene i Berlin’ og var nået til side 263.</p>
                <p><b>Brev til overlæge - dato uvis</b></p>
                <p>“Kære overlæge.</p>
                <p>Kan jeg overflyttes til en anden afdeling, helst SL11? Jeg vil gerne have oftere besøg af min kæreste, samt mulighed for ledsaget udgang.</p>
                <p>Jeg kan acceptere den skadelige og unødvendige antipsykotiske medicin, hvis jeg kan komme på orlov meget snart. Jeg savner min kæreste og Musse helt enormt, og det er ulideligt at være indespærret på SL10.</p>
                <p>Jeg er selvsagt fortsat ikke spor sindssyg, men meget nedtrykt og modløs. Jeg har særdeles svært ved at koncentrere mig, hvilket er rædselsfuldt.</p>
                <p>Jeg vil gerne have et møde med dig og min kæreste snarest muligt.</p>
                <p>Venlig hilsen,</p>
                <p>Kjeld Andersen.”</p>
                <p><b>Brev til overlæge - dato uvis</b></p>
                <p>“Kære overlæge</p>
                <p>Må jeg bede om et møde i morgen, fredag med deltagelse af min kæreste og eventuelt min barndomsven? Han er også min nærmeste pårørende</p>
                <p>Jeg er ikke psykotisk. Det har du selv sagt, og at du står ved det.</p>
                <p>Undskyld. Undskyld for alt. Jeg har været helt urimelig. Undskyld. Jeg vil gøre alt for at være sammen med min kæreste og Musse hurtigst muligt. De betyder alt for mig og jeg kan ikke undvære dem.</p>
                <p>Jeg beder dig, overlæge. Er du ikke nok sød ikke at tvangsmedicinere mig? Jeg kan slet ikke holde ud og tænke på det.</p>
                <p>Jeg savner min kæreste så meget og jeg har lidt nok. Du har vundet, overlæge.</p>
                <p>Er du ikke nok sød, at lade være med at udøve tvang? Jeg beder dig virkelig. Ikke mere tvang og indespærring.</p>
                <p>Jeg sletter alt og destruerer min mobil og PC, mens du ser på.</p>
                <p>Det gør så ondt, at jeg ikke må være sammen med min kæreste. Jeg er ligeglad med at være læge.</p>
                <p>Jeg er 44 år og vil bare leve et stille og roligt liv med min kæreste. Jeg beder dig, overlæge, ikke tvang. Jeg har lidt nok i 11 år.”</p>
                <p><b>Brev til overlæge - dato uvis</b></p>
                <p>“Kære overlæge</p>
                <p>Jeg rådner stadigvæk op på SL10 i uvished om, hvornår jeg bliver løsladt. Jeg bliver tvangsbehandlet med dybt skadelig antipsykotisk medicin, selvom du ved, at jeg ikke er psykotisk.</p>
                <p>Jeg har ingenting længere. Alligevel misbruger du dit fag til at frarøve mig min frihed og den jeg er som menneske. Du nedbryder mig fysisk og mentalt på en løgn og den tortur, det er, har du udsat mig for i over en måned.</p>
                <p>Du er en samvittighedsløs torturbøddel, du er nådesløs og grusom, du er en løgner og manipulator, og du ødelægger mig fuldstændig.</p>
                <p>Jeg skriver ikke dette til dig. Jeg vil bare give dig mulighed for at læse det, som alle i Danmark får mulighed for at læse snart.</p>
                <p>Jeg ved, at du også vil misbruge lægefaget til at straffe mig for dette brev. Jeg er ligeglad. Uanset hvordan du straffer mig yderligere, er du allerede den nogensinde, der har skadet mig mest.</p>
                <p>Kjeld Andersen,”</p>
                <p><b>Brev til overlæge - dato uvis</b></p>
                <p>“Kære overlæge</p>
                <p>Jeg kunne have fået et job på et plejehjem, men du nægtede at lade mig komme til jobsamtale i dag.</p>
                <p>Jeg kunne altså potentielt have kommet i beskæftigelse for første gang i 11 år, men det spolerede du.</p>
                <p>Du skal svare på min pårørende spørgsmål.</p>
                <p>Du misbruger din stilling til at holde mig ulovligt indespærret og ødelægger mig med uberettiget antipsykotisk medicin, selvom du ved, at jeg ikke er spor sindssyg.</p>
                <p>Alt kommer på nettet, og når dette mareridt er overstået, bliver du meldt til politiet.</p>
                <p>Venlig hilsen,</p>
                <p>Kjeld Andersen.”</p>
                <p><b>Respons til lægesamtale den 14. oktober 2025</b></p>
                <p>“Kære overlæge</p>
                <p>For at korrigere et par vildfarelser:</p>
                <p>Jeg har ikke sendt intimiderende mails til nogen. Jeg har sendt lovlige mails med relevant, ikke-psykotisk indhold til relevante myndigheder/repræsentanter for myndigheder. Måske har tonen været kontant, hvilket har været fuldt ud berettiget qua min situation, men helt inden for skiven. Det vil de fleste, der læser de pågældende mails, mene. At du mener de skulle være intimiderende, er en stråmand og forkert.</p>
                <p>Jeg har foretaget optagelser af samtaler, jeg selv deltager i. Derfor er optagelserne lovlige. Så lad være med at lyve og sige, at de er ulovlige, det passer simpelthen ikke.</p>
                <p>At du har spærret mig inde under falsk påskud af, at jeg skulle have overtrådt vilkår, der ikke eksisterer og at du har tvangsbehandlet mig med skadelig og invaliderende antipsykotisk medicin, når jeg ikke er psykotisk og når du selv har sagt det, er meget meget alvorligt. Du har øvet grov vold mod mig, overlæge, med tvangsmedicin og det bliver du anmeldt til politiet for.</p>
                <p>Mine lovlige optagelser af dig, der siger, at jeg ikke er psykotisk, samt at du står ved det, er beviser på dine meget alvorlige overgreb mod mig. Forstår du, hvor grelt det, du har gjort, er? Du udsætter mig for tortur og umenneskelig behandling, Balling. Det er meget forkert af dig, så drop din påtaget forurettede attitude.</p>
                <p>Den antipsykotiske medicin er det værste og mest skadelige, nogen nogensinde har udsat mig for.</p>
                <p>Kjeld Andersen.”</p>
                <p><b>Før tvangen</b></p>
                <p><b>Dagbog den 7. oktober 2025</b></p>
                <p><b>Psykisk vold</b></p>
                <p>Jeg lod mig ikke ryste af meddelelsen om tvang. Jo mere de mishandlede mig, jeg mere stoisk og rolig var jeg. Eller det var i hvert fald min hensigt. Jeg fik lov til at foretage et opkald og modtog nogle trøstende ord på vejen. Af medpatienterne selvfølgelig, ikke personalet, som var ligeglade.</p>
                <p>Jeg deltog i aftenmødet og var på gårdturen, opførte mig præcis så normalt som jeg var og altid havde været og gemte min frygt, nedtrykthed og vrede dybt inden i mig. Jeg blokerede for alle følelser.</p>
                <p><b>Uudholdelig ensomhed</b></p>
                <p>Jeg og et par andre sad i TV-stuen og filmen ‘Casino Royale’. Jens og Sasha fra personalet fulgte også med i filmen. Jeg var nødt til at være sammen med andre mennesker, for jeg kunne ikke holde ensomheden ud alene på værelset, så jeg blev i fællesskabets tryghed og varme. Det nyttede ikke at appellere til personalets samvittighed og faglighed, for de var aldeles ligeglade. Personalet havde nemlig verdens letteste job, så hvorfor spilde energi og tid på at forsøge at gøre en positiv forskel for patienterne?</p>
                <p><b>Et spildt liv</b></p>
                <p>Mit eget liv var ligegyldigt nu. Fra og med tvangsbehandlingen i morgen handlede alt om min kæreste og Musse. Nu tilhørte mit liv dem. Jeg havde ingen drømme eller ønsker for mig selv, jeg var udslettet som individ og nu var der kun de to tilbage. Overlægen skulle aldrig have gjort dette mod mig. Det var ikke til hans fordel, hvad han havde gjort.</p>
                <p><b>“Dø svin dø”</b></p>
                <p>Jeg gik ud i atriumgården for at få lidt frisk luft. Nogen havde i det store vindue af panserglas for enden af gården ridset “dø svin dø” med bogstaver, der var 30 - 40 cm høje. Jeg havde det, som var det dagen før en henrettelse. Bortset fra at alle var ligeglade. Jeg regnede med at tvangsmedicinen ville bedøve mig fuldstændigt, så jeg hverken kunne læse eller skrive, hvorfor jeg måtte skynde mig at få det allersidste med inden det var for sent.</p>
                <p><b>Forberedelse på tvang</b></p>
                <p>Jeg havde smidt det sidste slik ud, i forventning om at medicinen ville give mig kraftig vægtøgning. Det var en absurd og håbløs situation. Hvis jeg ikke havde haft min kæreste og Musse at leve for, havde jeg gjort noget helt andet end det, jeg agtede. Men hvis jeg mistede de to, ville jeg gøre det uden tøven.</p>
                <p><b>Anke til Ankenævnet</b></p>
                <p>Morten og Michael sad og spille PlayStation i fællesmiljøet. Jeg gik hen til pædagogen Jens og sagde til ham, at jeg ville anke afgørelsen til Det Psykiatriske Ankenævn og han sagde, at han ville sende en mail rundt til mit team angående dette. Jeg skulle sende min anke eller klage til Ankenævnet selv, men det kunne jeg jo ikke, da jeg ikke havde adgang til min PC og mobil. Seancen i Klagenævnet havde været en trist skueproces, hvor man slet ikke havde forholdt sig til hvad min kæreste havde fortalt og skrevet om, at hun aldrig havde observeret mig spor sindssyg.</p>
                <p><b>Dagbog den 9. oktober 2025</b></p>
                <p>Sosu-assistenten Annika sagde, at jeg skulle have medicinen i morgen den 10/10-25, og ellers ville jeg få den med fysisk tvang.</p>
                <p>Jeg sagde til min kontaktperson Jens, at jeg ville klage til Ankenævnet, og han lovede at notere det i min journal og sende en mail til mit team</p>
                <p><b>Brev til personalet den 9. oktober 2025</b></p>
                <p>“Lad personalet læse dette. Det kommer sandsynligvis til at være det sidste, jeg er i stand til at skrive før overlægens overgreb med tvangsmedicinen, som vil bedøve mig og gøre mig til en grønsag.</p>
                <p>Medicinen vil ingen positiv effekt have, kun den bedøvende og invaliderende bivirkning. Til gengæld vil den frarøve mig det, der giver mig indhold i livet, blandt andet evnen til at læse, træne og være en god kæreste.</p>
                <p>Da overlægen udmærket er klar over, at jeg ikke er psykotisk, er tvangsmedicin kun egnet til at dække over hans kollegers tidligere fejldiagnose og til at sikre overlægens kollegiale agtelse.</p>
                <p>Overlægen misbruger således sin stilling og lægefaget til at ødelægge mig som menneske. I dag løj overlægen til Det Psykiatriske Patientklagenævn, og det er fejt og utilgiveligt. At sidde og vente på tvangsmedicinen er som at vente på sin egen henrettelse. I morgen udsletter overlægen mig som individ, som menneske, og det er reelt en dødsdom.</p>
                <p>Hvor længe jeg kan holde ud og leve som en zombie, ved jeg ikke. Når og hvis jeg begår selvmord, er overlægen direkte ansvarlig for det, så er han morder. Men personalet på SL10 er delagtige i så tilfælde. Uden deres medvirkning ville overlægens tortur ikke lykkedes.</p>
                <p>I morgen slutter mit liv de facto. Så er jeg en tom skal. Det er så grusomt og uretfærdigt, som det kan være. Tænk at det skulle slutte på den måde.</p>
                <p>Kjeld Andersen,</p>
                <p>den 9/10-25.”</p>
                <p><b>Dagbog den 10. oktober 2025</b></p>
                <p>Jeg sagde til Tove før og efter morgengårdturen, at jeg ville klage til Ankenævnet, samt at jeg ville ringe til min bistandsværge om formiddagen. Men han var til vaccination, og ville ringe tilbage, hvilket han først gjorde klokken klokken 16.15. Han sagde, at der var opsættende virkning af klagen. Jeg fik medicinen klokken 13.</p>
                <p><b>Brev til overlæge den 10. oktober 2025 1</b></p>
                <p>“Tvang dag 1</p>
                <p>Jeg er abnormt træt, men samtidig rastløs og har ulidelig uro i benene. Jeg kan næsten ikke holde øjnene åbne. Jeg er svag i benene, svimmel og har usikker gangfunktion. Jeg kan ikke læse eller fokusere på noget.</p>
                <p>Jeg kan ikke holde medicinen ud. Den er uden positiv virkning. Der er kun bivirkninger, som er invaliderende. Det er umenneskelig behandling, og det skal ophøre straks.</p>
                <p>Det er rædselsfuldt, at I ignorerer mig. Hvis I tog mig alvorligt, var der ingen grund til at skrive breve til jer.</p>
                <p>Jeg kan ikke forstå, at I accepterer, at jeg som rask bliver tvangsmedicineret med antipsykotisk medicin.</p>
                <p>Så snart jeg har mulighed for det, skriver jeg alle mine breve ind på min blog. Der kan I læse om jer selv og hvad I har gjort imod mig.</p>
                <p>Kjeld Andersen,</p>
                <p>d. 10/10-25.”</p>
                <p><b>Brev til overlæge den 10. oktober 2025 - 2</b></p>
                <p>“Jeg har aldrig været så nedtrykt, modløs og opgivende, som i dag.</p>
                <p>Kjeld Andersen,</p>
                <p>10/10-25.”</p>
                <p><b>Dagbog den 13. oktober 2025</b></p>
                <p><b>En historisk dag</b></p>
                <p>Jeg lagde ud med at cykle 60 minutter på kondicyklen i TV-stuen, mens jeg læste i bogen og engang imellem fulgte jeg med i morgen TV. Det var en historisk dag, da Hamas’ gidsler blev frigivet, både de levende og de dødt, og der blev sendt live fra Tel Aviv og Khan Younis. Det var enormt hårdt bare at cykle med lav intensitet, men jeg tvang mig til at fortsætte for at træne min viljestyrke, som tvangsmedicinen havde eroderet.</p>
                <p>Det var Annika, der var min kontaktperson i dag og jeg afleverede mit brev til hende, samt spurgte, om jeg kunne få tvangsmedicinen om aftenen i stedet for om formiddagen, så jeg ikke blev for træt til at jeg kunne træne.</p>
                <p><b>Brev til kæreste</b></p>
                <p>“Kære elskede skat, jeg ved, at det er rædselsfuldt for dig, at du har kæmpet for mig og at du lider. Jeg har konstant dårlig samvittighed overfor dig, men du skal vide dette: Hvis du holder ud til jeg kommer hjem, er jeg din for altid, og jeg vil gøre alt for dig.”</p>
                <p>Jeg havde ikke sovet til middag, så jeg var absurd træt, men selvom jeg havde lyst til at lægge mig til ro, var det alligevel for tidligt allerede klokken halv seks om aftenen. Så jeg skiftevis sad og så filmen ‘World War Z’ i TV-stuen med de andre og gik runder med en kryds og tværs, som jeg løste for at holde mig vågen.
                <p><b>Uanstændig afdeling</b></p>
                <p>Jeg ringede til min kæreste tidligt på aftenen, da jeg anede, at jeg snart ikke kunne holde mig vågen længere. Det holdt hårdt med at blive færdig med bogen ‘Alene i Berlin’ om aftenen. 685 sider i alt. Det var en af de mest betydningsfulde bøger, jeg havde læst. Et billede på SL10 og den uanstændighed, der herskede blandt det meste af personalet. Det kunne have været et billede på min kæreste og jeg, men det var det ikke, for vi ville overleve. Men jeg genkendte overlægen i mange af beskrivelserne af bipersonerne i bogen. Anstændigheden fandt jeg blandt medpatienterne, ikke blandt personalet: Michael og Morten, der spurgte mig efter at overlægen havde meddelt mig tvangen og Sayed, der lod min kæreste og jeg få besøgsrummet.</p>
                <p>Jeg fik Sasha til at åbne for aktivitetsrummet, så jeg kunne sætte bogen på plads og låne nye. Min medpatient Brian var så nedtrykt over opholdet på SL10, at han gik i seng hver dag klokken halv. Han kedede sig og kunne ikke holde det ud. Samtidig var det også en bivirkning af den medicin, han blev tvunget til at indtage.</p>
                <p><b>Dagbog den 14. oktober 2025</b></p>
                <p><b>Diskuterede grunden til medicinen</b></p>
                <p>Klokken 12 kom Sille gående med den opløste antipsykotiske medicin og var i følgeskab med lægen Karina. “Jeg troede, at det kunne gives om aftenen og ikke før træning. Jeg bliver helt ødelagt af medicinen”, sagde jeg. “Nej, overlægen har meget travlt, men han kommer senere og taler med dig”, sagde Karina. Sille sagde intet, men havde røde kinder. “Men man giver antipsykotisk medicin til mennesker med vrangforestillinger. Hvilke vrangforestillinger lider jeg af? Det har overlægen ikke fortalt mig”, sagde jeg. “Det ved jeg ikke. Jeg er kun lægen, der skal se på, at du får medicinen”, sagde hun. “Jeg skal nok spørge overlægen om det med vrangforestillingerne", fortsatte hun.</p>
                <p>Bagefter var der træning, hvor jeg trænede ryg, biceps og lænd. Annika var dernede med to andre ansatte, og hun var bemærkelsesværdig overstadig.</p>
                <p><b>Samtale med overlægen med deltagelse af Sille</b></p>
                <p>Jeg var helt færdig og på grænsen til grønsag, men jeg holdt øjenkontakten indtil overlægen slog blikket ned. Jeg bragte emnerne på bane et efter et. Det med at få tvangsmedicin klokken 19.30 om aftenen var okay. Overlægen ville også skrive en plan ned og sende den til min kæreste og jeg selv vedrørende det videre forløb.</p>
                <p><b>Det værste nogensinde</b></p>
                <p>Jeg sagde, at det nok ikke var konstruktivt for mig at sige, men at det med medicinen var det værste, jeg nogensinde havde oplevet. Jeg kunne ikke føle glæde, og jeg vågnede med angst hver morgen klokken fem. Jeg havde ingen drømme eller håb tilbage.. Det eneste, jeg levede for, var min kæreste og Musse, og det eneste, jeg ønskede, var at komme hjem til dem.</p>
                <p><b>Forbud mod mails</b></p>
                <p>Overlægen sagde, at jeg ikke måtte sende “intimiderende” mails til nogen, og at han skulle være helt sikker på, at jeg ikke gjorde det igen. Jeg sagde, at jeg ikke havde sendt intimiderende mails, men at jeg selvfølgelig ikke havde skrevet noget som helst, havde jeg vidst, at konsekvenserne var så voldsomme.</p>
                <p><b>Resultatløst</b></p>
                <p>Så var det med skift af afdeling, samt adgang til min mobil og PC, hvilket han også skrev ind på sin medbragte computer, og sagde, at han ville vende tilbage i forhold til. Det var et resultatløst møde, fraset det med medicingivningspunktet, men jeg var glad for min egen præstation under mødet trods alt. Jeg ringede til min kæreste umiddelbart efter og fortalte hende, hvordan det var gået. Men jeg tænkte for mig selv, at overlægen var usædvanligt perfidt.</p>
                <p>Jeg henvendte mig efterfølgende til den spejlblanke Cille vedrørende vasketøjet, som kom i tørretumbleren. Jeg satte mig i fællesmiljøet og læste i min nye bog, ‘Den gale mand’ af Leif Panduro, som jeg var nået til side 47 i.</p>
                <p><b>Tvangen</b></p>
                <p><b>Dagbog den 15. oktober 2025</b></p>
                <p><b>Gave til S</b></p>
                <p>Jeg modtog intet opkald fra advokaten. Jeg fik diskret overrakt en maxi størrelse Rittersport til S som min kæreste havde købt til ham som tak for at vi flere gange havde måtte få besøgsrummet og ikke samtalerummet. Jeg havde virkelig lyst til chokolade, men det gik ikke pga. lorte medicinen, som lammede mig og gjorde mig til en zombie.</p>
                <p><b>Afventen af tvang</b></p>
                <p>Nu nu var klokken 19.40 og jeg så filmen 'Reservoir Dogs’, mens jeg ventede på at lægen kom over fra Sikringen, hvor vedkommende først opholdt sig indtil kl. 20.00. Han eller hun skulle overvåge, at jeg indtog tvangsmedicineringen. At få antipsykotika var ét langt mareridt. Min kæreste ringede til mig og umiddelbart derefter kom lægen ind på kontoret.</p>
                <p><b>Dobbelt dosis</b></p>
                <p>Dem, der gav mig tvangsmedicinen i dag, på dag 6, var Nikolaj og Lykke. Nikolaj var den samme læge, som havde skrevet indlæggelsesjournalen på mig. Han var flink nok. Jeg fik denne gang to tabletter 2 mg Risperdal, som var dobbelt op i forhold til sædvanligt. Herefter fortsatte jeg med at se 'Reservoir Dogs’ i TV-stuen, mens medicinen gjorde sin sløvende virkning.</p>
                <p><b>Brev til overlægen den 15. oktober 2025</b></p>
                <p>“Jeg har fortsat ikke fået fortalt, hvilke vrangforestillinger, jeg skulle lide af, altså hvorfor jeg skulle være psykotisk. Det er jo ret vildt, at jeg nu får 4 mg Risperdal , når jeg ikke er psykotisk og når overlægen ikke engang kan forklare mig hvorfor.</p>
                <p>“Medicinen” er udelukkende skadelig. Den er egnet til at kue og straffe mig, for hvad skulle formålet ellers være?</p>
                <p>Det handler om, at nogle læger, der engang gav mig fejldiagnosen ‘enkel paranoia’ har kontaktet overlægen og brokket sig over, at han konkluderede, at jeg ikke er spor psykotisk - og så blev overlægen skræmt og løj mig psykotisk.</p>
                <p>Overlægen er bange for at fastholde sin korrekte konklusion: At jeg ikke fejler noget.</p>
                <p>Én ting er at lyve mig sindssyg. Noget ganske andet er at tvangsbehandle mig med antipsykotisk medicin. Det er legmesbeskadigelse og tortur.</p>
                <p>Det er grotesk, at udefrakommende personer kan få overlægen til at fejlmedicinere mig, og det er ulovligt, at overlægen har brudt sin tavshedspligt og udvekslet helbredsoplysninger om mig til dem. Jeg har optagelser, der dokumenterer dette. Dem får politiet.</p>
                <p>Jeg lider af ADD og depression. Det er yderst veldokumenteret. Jeg skal ikke have antipsykotiske medicin, men Concerta. At undlade dette er en alvorlig fejl. Hvis jeg klager over overlægen, så straffer han mig med længere indespærring og mere skadelig tvangsmedicinering.</p>
                <p>Så det gør mine pårørende og de melder også overlægen til politiet for bl.a. overtrædelse af paragraf 157 i straffeloven, samt for brud på tavshedspligten.</p>
                <p>Kjeld Andersen.”</p>
                <p><b>Dagbog den 16. oktober 2025</b></p>
                <p><b>Tvang dag syv.</b></p>
                <p>Det var min månedsdag på afdelingen i dag. I dag for en måned siden, efter en super hyggelig tur til Korsør med min kæreste, besluttede overlægen sig for at tvangsindlægge mig pludseligt og uventet, fordi jeg havde krævet, at den meningsløse behandlingsdom blev ophævet.</p>
                <p>Efter aftensmaden så vi filmen ‘Tenet’, mens jeg ventede på tvangsmedicinen. Jeg havde fået min kæreste til at købe tandtråd, som jeg nu anvendte, men af sikkerhedsårsager skulle jeg bruge den foran personalet i fællesmiljøet. Alarmen lød cirka klokken 19.15 om aftenen. Den var fra en anden afdeling, så Keld havde som opgave at være ham af de ansatte, der løb af sted.</p>
                <p>Dem, der gav mig tvangsmedicin i dag, var sygeplejerske Tove og læge Nikolaj. Jeg havde dels tyggegummi i munden og dels kom medicinen i form af to hele tabletter, ikke opløste, så jeg fik gemt en del af den ene tablet i tyggegummiet uden at synke den, og bagefter smed jeg tyggegummiet ud. Jeg kunne faktisk med lethed havde undgået at sluge begge tabletter, hvis jeg ville, men så ville det slå for hårdt, hvis jeg fik medicinen som indsprøjtning. At være fri for medicinen var et primært mål i sig selv nu. Jeg skrev på sedlen, der var ophængt i fælles miljøet angående bogønsker, titlen ‘Gøgereden’.</p>
                <p><b>Dagbog den 17. oktober 2025</b></p>
                <p>Hun fortalte også, at jeg ikke selv skulle betale hende, men at staten dækkede den slags udgifter. Den nye patient var ikke videre social, men havde isoleret sig en smule på sin stue, fraset de gange hun var ude for at ryge. Måske var hun i chok eller meget syg. Stakkels hende i fald, at jeg havde ret.</p>
                <p>Vi så filmen ‘Quantum Maniac’ i TV-stuen, da lægen Nikolaj kom med tvangsmedicinen sammen med sygeplejerske Gitte. Igen var medicinen ikke opløst, men givet som to tabletter. Jeg indtog begge, men gemte den ene under tungen, og nøjedes med at sluge den anden. Den, jeg gemte under tungen, spyttede jeg ud i en kvart fyldt sodavandsflaske, jeg havde stående. Det var en dårlig ide, da den forårsagede en stor mængde brus. Jeg måtte derfor for skjule flasken indtil det var muligt at hælde indholdet ud. Jeg kunne sige ‘tak’ med tabletten under tungen uden at det kunne høres på stemmen, men ikke sige flere sammenhængende ord uden at det lød mærkeligt. Det var nyttigt at vide.</p>
                <p>Jeg var ekstra rastløs i løbet af dagen. Jeg havde aftalt med Kenneth, at jeg kunne få besøgsrummet, så nu var det bare at vente på, at min kæreste kom. Jeg gik mange runder og fik sat filmen ‘Bullet Train’ på. Jeg så noget af den, men kunne ikke sidde stille på grund af den ulidelige rastløshed og gik nogle flere runder. Det var en form for tortur, og det var overlægen, der udsatte mig for den.</p>
                <p>Jeg havde spurgt Tove om, hvem der besluttede, hvilken afdeling patienterne skulle sidde på, og hun sagde, at det var lægens beslutning. Altså løg overlægen, da han forleden påstod det modsatte, nemlig at det var helt tilfældigt, hvor folk sad. Overlægen var en dygtig skuespiller og manipulator, og han lød løg ret ubesværet.</p>
                <p><b>Dagbog den 18. oktober 2025</b></p>
                <p>Jeg havde sovet udmærket og stod op ved syvtiden. Jeg cyklede i 30 minutter på kondicyklen i tv-stuen, mens personalet sad på kontoret til overlap, der i dag varede en time. Jeg kunne høre høj latter fra kontoret, og det var sikkert et forlænget overlap, fordi personalet for nogens vedkommende var returneret fra efterårsferie. Jeg skrev et brev til overlægen færdigt og afleverede det til Keld, som var min kontaktperson.</p>
                <p>Det var solskinsvejr fra en skyfri himmel, og på formiddagsgårdturen mærkede jeg varmen fra strålerne mod min hud. Efter den var slut, satte jeg mig i den ene ende af rygehaven i solen og nød lyset og duftende. Jeg savnede altid min kæreste mest når det var sådan et herligt vejr, men heldigvis kom Keld ud med mobiltelefonen, fordi min kæreste var i røret. Jeg satte mig ud i solen efter opkaldet og efter at have set noget af filmen ‘Winter Soldier’. Jeg gik også nogle runder på afdelingen og huskede at fortælle til Keld forinden, at det skyldtes medicinudløst rastløshed, så han ikke misforstod noget.</p>
                <p><b>Brev til overlægen den 18. oktober 2025</b></p>
                <p>“Nu er det 9 dage siden at du påbegyndte tvangsmedicineringen og dosis har været 4 mg i nogle dage. Status er, at jeg fortsat ikke er det mindste sindssyg, samt at medicinen gør det umuligt for mig at føre glæde eller tilfredshed, den er som en kemisk spændetrøje, der gør mig voldsomt sløv samtidig med at jeg er utrolig rastløs.</p>
                <p>Jeg har meget svært ved at koncentrere mig, jeg skal virkelig kæmpe for det og for at læse, eksempelvis. Det er derfor invaliderende at få medicinen, som jeg ikke engang har brug for, al den stund at jeg ikke er paranoid eller psykotisk.</p>
                <p>Det er meningsløst og spild af penge og liv, at jeg rådner op på SL10. Der er masser af mennesker, der modsat mig faktisk er syge og har brug for at være på en retspsykiatrisk afdeling, hvis plads jeg optager.</p>
                <p>Jeg savner min kæreste ekstremt meget og det gør det ekstra ulideligt at være på SL10. Jeg må og skal udskrives nu.Den uberettigede og ødelæggende antipsykotiske medicin skal seponeres straks og jeg skal genopstartes i Concerta. Ellers kan jeg ikke fungere og har ikke en chance for at komme i arbejde.</p>
                <p>Kjeld Andersen,</p>
                <p>18/10-25.”</p>
                <p><b>Dagbog de 20. oktober 2025</b></p>
                <p><b>Tvang dag 11</b></p>
                <p>En del af personalet, der havde været på efterårsferie, var nu tilbage. Pernille, Kristian og Kia blandt andre. Vi skulle vejes i dag, og vægten sagde 94,9 kg, hvilket var en del mere end jeg troede. Men det var heller ikke den vægt, vi normalt brugte. Det kunne sagtens være, at den anden vejede for lavt.</p>
                <p>Det var et usædvanligt koldt, men smukt efterårsvejr på morgengårdturen. Kia spurgte, om jeg havde lyst til at cykle om tirsdagen også, hvilket jeg takkede ja til. Efter gårdturen flettede jeg armbånd til ‘Knæk cancer’ arrangementet og jeg nåede at lave fire i alt, som skulle sælges for 20 til 30 kr. stykket. Det var en hyggelig beskæftigelse, men jeg blev ør i hovedet af det, helt sikkert på grund af medicinen, idet jeg ikke tidligere havde oplevet denne særlige fornemmelse.</p>
                <p>Vi fik en ny patient i dag, Nicki, hvilket vi var et par stykker, der virkelig var glade for idet der nu ikke var flere ledige pladser på den specielle varetægtssurrogat afdeling, som SL10 var, hvorfor en af os måske så skulle flyttes.</p>
                <p>Mit vindue blev lavet. Vi trænede først i fitnessrummet, hvor jeg trænede bryst, triceps og mave. Herefter var der E-bike, hvor jeg vandt etapen igen og til sidst var der badminton, hvor jeg både vandt og tabte. Det var en dag, hvor jeg havde været særdeles aktiv, og som kronen på værket var min belønning at få besøg af min kæreste.</p>
                <p>Det var lægen Uffe, der sammen med sygeplejerske Tove gav mig tvangsmedicinen. Til forskel fra de andre dage blev medicinen denne gang opløst, hvorfor jeg ikke kunne undgå at indtage lortet. Eller det vil sige, at det kunne jeg en lille smule godt idet jeg spyttede en smule af medicinen tilbage i bæret med vand, da jeg skulle skylle den ned. Jeg fik derfor en større dosis end ellers, hvilket betød, at jeg ville være ødelagt hele dagen i morgen. Det var noget forbandet svineri. Hvis jeg ikke havde haft min kæreste og musse, havde jeg begået selvmord.</p>
                <p>Nu vidste jeg, hvordan jeg kunne undgå at indtage medicinen. Måske i hvert fald. Vi sad i tv-stuen og så først filmen ‘Planet of the Apes 3’ og efter tvangsmedicinen så vi ‘Butterfly Effekt 2’, indtil medicinen for alvor virkede. Hvis jeg fik tabletter i morgen, ville jeg ikke sluge nogen af dem.</p>
                <p><b>Dagbog de 21. oktober 2025</b></p>
                <p>Jeg drak tre kopper kaffe før morgenrunden og undgik dermed at blive alt for sløv og uoplagt som følge af medicinen. Det var koldt og blæsende på formiddagsgårdturen, min sportsjakke var ikke længere tilstrækkelig til at holde mig varm, og jeg savnede også en hue og et par handsker. Mens jeg gik, læste jeg i bogen ‘En dag i Denisovics liv’ og skiftes vist havde den hånd, der ikke holdt bogen i min varme bukselomme.</p>
                <p>Efter turen fik jeg sat tøj over til vask og skiftede linnet. Så blev det tid til E-bike, og jeg cyklede en etape, der varede cirka 30 minutter, hvilket var passende, så jeg ikke risikerede at overbelaste mig, og især ikke mine knæ. Jeg var den eneste patient, der deltog i aktiviteten, og fysioterapeuten og en kollega skiftedes til at cykle med.</p>
                <p>Tilbage på afdelingen igen så jeg Sosu assistent Laura fra SL11, som sammen med en anden ansat skulle vikariere for det faste personale, der var til supervision. Vi talte kort sammen, og jeg spurgte hende for sjov, om hun ville tage mig med tilbage til hendes afdeling. Laura svarede, som var det alvorligt ment.</p>
                <p>Der sad hele otte ansatte i fællesmiljøet og spillede ‘Partners’ med blot én enkel patient. Der var ingen andre patienter til stede. Jeg bad pædagog Elif om at ringe til min bistandsværge, men da han ikke svarede, lagde hun en besked på hans telefonsvarer om at ringe tilbage.</p>
                <p>Så blev det tid til fitness, hvor jeg trænede ryg, biceps og lænd. Forinden bad jeg Annika, min kontaktperson, om at få en lægesamtale, idet overlægen var på afdelingen i dag.</p>
                <p><b>Motivationssamtale med overlægen</b></p>
                <p>Overlægen og Annika indfandt sig på min stue, da samtalerummet ikke var ledigt. Overlægen havde et udskrift af information om depontmedicinen Risperdal med til mig og anførte, at han havde læst, hvad min kæreste havde skrevet. Han sagde, at 4 mg Risperdal var mindste vedligeholdelsesdosis, og det svarede til 25 mg injektion. Intet konkret sagde han, udover, at det var den første motivationssamtale. Han ville returnere i morgen til næste motivationssamtale.</p>
                <p>Jeg skulle umiddelbart efter til badminton, hvilket var en tam opgang. Jeg bad om at ringe til min advokat, men hun svarede ikke. Min kæreste ringede jeg dog først til, og hun syntes det hele, som overlægen havde sagt, lød mærkeligt. Bistandsværgen ringede tilbage. Han troede fejlagtigt, at jeg ikke havde noget at indsende til Ankenævnet, så han havde ikke foretaget sig noget. Men han ville straks undersøge, om jeg kunne få adgang til min PC og mobil og ringe tilbage. Jeg afleverede to breve til overlægen via personalet.</p>
                <p>Bistandsværgen ringede tilbage, mens jeg gik på eftermiddagsgårdtur. Han kunne ikke få fat i Klagenævnet, men ville ringe igen i morgen. Det var sygeplejersken Lykke og lægen Uffe, der gav mig tvangsmedicinen i dag. Jeg spurgte en ekstra gang, om den unge læge faktisk hed Uffe, da det virkede som om han bare stak mig en løgn, men han bekræftede at det var hans navn.</p>
                <p>Vi så filmen ‘Avatar’ mens medicinens effekt indtraf - på nær en af tabletterne naturligvis som jeg gemte under tungen [i]. Jeg skrev nedenstående afleverede det til dagvagten den 22.1025 [i]. Vigtigt vedrørende ankenævnet [i]. Parentes til indscanning [i]. Jeg skal have adgang til min PC og mobil, så jeg kan sende materiale, der er essentielt for min klage til det psykiatriske ankenævn [i]. Ellers får jeg ikke medhold, og det kan jeg ikke acceptere [i]. Parentes [i]. En kopi af denne tekst bliver lagt på nettet [i]. Parentes den 22. oktober 25 [i]. Selvom jeg kun indtog en tablet, blev jeg svimmel og usikker på benene af medicinen</p>
                <p><b>Dagbog de 22. oktober 2025</b></p>
                <p><b>Tvang dag 13</b></p>
                <p>Jeg læste ‘En dag i Ivan Denisovics liv’ færdig. Det havde været en fremragende bog, men desværre havde jeg så store koncentrationsproblemer, at jeg måtte læse den igen, hvis jeg ville have det fulde udbytte af den.</p>
                <p><b>Håb i psykiatrien</b></p>
                <p>Der kom en sangerinde fra projektet ‘Håb i psykiatrien’ på afdelingen klokken 14, og hun ville optræde for os. Merak læste hendes lange CV op til morgenmødet, om hvor hun havde optrådt tidligere og med hvem, og det lød farligt fint, men det eneste, jeg gik op i, var at fitness lå på samme tidspunkt, og at jeg langt hellere ville deltage i det end at lytte til selv nok så dygtig en sanger. Men næstvigtigst var løftet om småkager til arrangementet. Jeg meldte mig til at hjælpe med at stille stole frem for i det mindste at vise min påskyndelse af initiativet.</p>
                <p>På den efterfølgende formiddagsgårdtur havde jeg en lang samtale med Brian. Han sagde, at han håbede at sangerinden så godt ud. Han og jeg talte om hverandres sager og han sagde spontant, at han ikke forstod, hvorfor jeg fik antipsykotisk medicin, da han aldrig havde set mig være psykotisk, hverken før eller efter jeg fik medicinen. Han selv havde fået antipsykotisk medicin i mange år, og han anså sig selv som lidende af skizofreni, så han vidste, hvad han talte om. Det var et regnfuldt vejr. Efter morgenmaden flettede jeg to armbånd til knæk cancer arrangementet.</p>
                <p>Herefter ringede min bistandsværge igen. Han havde talt med Styrelsen for Patientklager, og der ville man tildele mig en sagsbehandler, og vedkommende ville undersøge det med adgang til mobil og PC i forhold til klagen til Ankenævnet og vende tilbage. I forhold til klage over injektionen, så kunne det ikke iværksættes før jeg havde tabt i Ankenævnet. Han registrerede dog, at jeg ville klage over dette også og vende tilbage.</p>
                <p>Pernille grinede højlydt og var overstadig om aftenen, mens hun sad og spillede det tredje spil på sin vagt med sine to yndlings patienter. Hun hvinede højlydt, og man skulle tro, hun sad på sin stambodega. "Jeg har ikke så mange brikker," råbte hun pludseligt. Jeg smilede indvendigt og tænkte, at hun havde fuldstændig ret. Afdelingens maniker underholdt hele afdelingen med spillet, og Pernille var med på hans øgede psykomotoriske tempo.</p>
                <p>Det var Ib, lægen og sygeplejerske Lykke, der kom med tvangsmedicinen i dag. Var det et opdigtet navn? Uffe og Ib, to unge fyre. Kom on. "Sidder du og skriver dagbog?" spurgte Frederikke. “Jeg skriver alt muligt”, sagde jeg afvisende.</p>
                <p>Kenneth fortalte en historie, der illustrerede, at man skulle passe på, hvad man sagde på afdelingen. Han havde sagt for sjov til en anden patient, at han havde en bande, og for at være medlem skulle man dræbe et menneske. Det hørte en elev, som sagde det videre til personalet, hvorefter Kenneth blev politianmeldt for trusler.</p>
                <p>I formiddags spurgte jeg Marlene, rengøringsdamen, om hun havde kontakter i rengøringsbranchen, fordi jeg satsede på at få et job som rengøringsassistent. Hun sagde, at det havde hun ikke, men at hun havde været kirketjener tidligere og anbefalede mig at søge denne vej.</p>
                <p><b>Brev til overlægen den 23. oktober 2025 - tvang dag 14</b></p>
                <p>“Jeg har aldrig været så modløs, opgivende og nedtrykt i mit liv. Men jeg har ikke selvmordstanker, jeg har min kæreste og Musse at leve for. Dt betyder imidlertid ikke, at jeg ikke lider voldsomt og lider hver dag.</p>
                <p>Jeg er bekymret for, at jeg overlægen og personalet ignorerer stort set alt, jeg siger og skriver. Især Pernille fra mit team nægter at lytte til mig, når jeg forsøger at fortælle hende om mine frustrationer. Hun siger, at jeg har fortalt hende om det en gang tidligere (for ca. en måned siden), hvorfor hun ikke gider at lytte til det igen.</p>
                <p>Jeg tror at Pernille har misforstået sin arbejdsfunktion, jeg har i hvert fald ikke lyst til at betro mig til hende igen. Pernille bør ikke være en del af mit team.</p>
                <p>Det er tortur at være på SL10 uden slutdto og især er det tortur at blive tvangsmedicineret med medicin, der invaliderer mig. At blive mødt med fjendtlighed og foragt af Pernille, gør det hele en tand værre.</p>
                <p>Jeg går normalt ikke op i retfærdighed og den slags, men det, jeg har været udsat for af Pernille og personalet på SL10, har været grotesk uretfærdigt og forkert, det kommer till at mærke mig for livet og jeg kommer mig aldrig over det.</p>
                <p>Kjeld Andersen,</p>
                <p>d. 23/10-25.”</p>
                <p><b>Dagbog den 23. oktober 2025</b></p>
                <p>Jeg afleverede både et brev til sekretæren Birte direkte angående min situation og Pernille specifikt, samt en seddel, hvorpå jeg havde skrevet, hvad der skulle sendes til min advokat angående advokatskift.</p>
                <p>På morgengårdturen havde jeg igen en længere samtale med B, og det kom frem, at han vidste, at jeg var uddannet læge. Det var ikke noget, jeg havde fortalt andre end F, så når B vidste det, vidste alle det. Det var ikke noget, jeg ikke havde lyst til, at andre skulle vide, jeg havde bare ikke energi og overskud til at fortælle alle, hvad der var sket.</p>
                <p>Jeg ventede på lægesamtale med overlægen, men den kom ikke, og jeg kunne mærke utålmodigheden, anspændtheden og frustrationerne stige i takt med, at dagen gik. Der var badminton, hvor jeg var på hold med med fysioterapeut Kia, og vi vandt til en forandring, men jeg var mentalt ikke til stede og spillede helt på rutinen, som en robot.</p>
                <p>Til E-bike efterfølgende blev forventningens angst gradvist erstattet af handlingens energi, som jeg kunne profitere af under selve træningen, og det måtte være en klar medvirkende årsag til, at jeg vandt etapen, som vi var tre patienter og en fysioterapeut som kørte på hold sammen mod sikringen og Region Midtjylland. Angsten blev takket være cyklingen forvandlet til en apatisk ro.</p>
                <p>Jeg trænede skuldre efter cyklingen, men var helt udmattet, så det blev ikke særligt intenst. Under cyklingen så jeg J, som var en patient, de to andre jeg cyklede med, kendte og hilste på. Han havde været på SL10 før og havde slået sin mor ihjel som 17-årig, og de andre fortalte, at han højlydt havde fantaseret om at spise personalet på afdelingen. Det var et rigtig efterårsvejr med blæst og øsende regn, så på eftermiddagsturen i sportsgården rendte vi rundt i gården i regnvejr.</p>
                <p>Den nyeste patient, N, kom stort set kun ud fra sin stue for at hente mad. Han var venlig og høflig, men længere samtaler førte han ikke. Den næstnyeste patient, M, forsøgte jeg at tale med, men hun var så tankeforstyrret og vrøvlende, at det var umuligt.</p>
                <p>D og jeg så først filmen ‘Captain America’ og bagefter ‘Alien vs Predator’. Det var lægen Nikolaj og sygeplejerske Lykke, der gav mig tvangsmedicinen i dag, og det skete allerede lidt over 19, da lægen alligevel var på afdelingen for at tilse M, der var blevet fysisk dårlig. Jeg kunne ikke tillade mig at skrive det til overlægen eller personalet, men når jeg tænkte på at dø, følte jeg lettelse og glæde.</p>
                <p><b>Dagbog den 24. oktober 2025</b></p>
                <p>Jeg blev tiltagende paralyseret af angst og fortvivlelse hen ad formiddagen, fordi jeg ventede og ventede på den lovede samtale med overlægen. Men som sædvanlig skete intet, og så blev jeg mere og mere indestængt. Først trænede jeg bryst, triceps og mave og regnede med, at samtalen med overlægen ville foregå lige efter. Det skete imidlertid ikke, så jeg var i bassinet i følgeskab med Annika og Kia. Mine svømmebriller var defekte, og det tog en del af glæden fra aktiviteten.</p>
                <p>Jeg fik normalt et kick ud af at svømme, men ikke længere. Det var det samme med træningen i fitnesslokalet. Jeg kunne ikke føle glæde eller tilfredshed på grund af Risperdal medicinen. Jeg kunne heller ikke blive mæt, og mad gav mig ingen vellyst længere. På den måde var medicinen en konstant psykisk og også fysisk tortur.</p>
                <p>Jeg var så indestængt på grund af uvisheden og ubehaget ift. samtalen, at jeg efter svømning, hvor jeg nåede op på 60 baner, spurgte Annika om, hvornår jeg havde næste samtale med overlægen. Hun ville undersøge det og vende tilbage senere. Hun fortalte mig dernæst, at overlægen først ville vende tilbage i næste uge. Jeg sagde, at Pernille og Lykke ellers havde sagt i forgårs, at overlægen ville komme i går eller i dag. Men det havde Annika selvfølgelig ingen kommentarer til det.</p>
                <p>Vi så filmen ‘Harry Potter 1', indtil jeg blev for rastløs og bad Jens om at åbne til aktivitetsrummet, så jeg kunne finde et par nye bøger. Jeg tog ‘Journal 64’, en bog om padder, samt bogen ‘16 år i Sibirien’ af Israel og Rachel Rachlin, som jeg gik i gang med.</p>
                <p>Jeg var ude på eftermiddagsgårdtur sammen med Morten i blæsevejret. Jeg flettede et enkelt armbånd efter aftensmaden og læste til til side 65 i bogen. Jeg spurgte den altid uvidende Cille, om jeg kunne få medicinen som tabletter, men det var hun ikke sikker på. Vi så filmen ‘The Suicide Squad’, mens jeg ventede på tvangsmedicineringen. Det var læge Cecilie og Cille, der stod for den.</p>
                <p><b>Episode</b></p>
                <p>Klokken 19.52 skruede min medpatient Kenneth op for radioen. Cille gav ham en BVC score for det, og han kastede saftevand ud over hende. Straks kom de tre ansatte, Cille, Jens og Mette, rendende og var helt opkørte, og vi blev beordret til at gå ind på vores stuer. Jeg forstod godt, Kenneth, idet Cille overreagerede voldsomt med den BVC-score. Der blev ikke slået alarm. Det var mærkeligt at være forvist til sin stue uden at vide, hvornår jeg måtte forlade den igen. Men jeg hørte senere på aftenen, at personalet kom hen til Kenneths stue for at give ham 4 milligram Lorazepam.</p>
                <p><b>Dagbog de 25. oktober 2025</b></p>
                <p><b>Tvang dag 16</b></p>
                <p>Det blev vintertid natten til søndag og det med, at det blev vinter, kunne man godt få en fornemmelse af, hvis man så på vejret. Jeg læste videre i bogen til side 118, mens jeg ventede på, at morgenmaden blev sat frem klokken 9. Det sene tidspunkt var som følge af ‘Knæk cencer’ arrangementet.</p>
                <p>Vi satte os på cyklerne og og begav os afsted. De var i dagens anledning opstillet på gangen med udsigt til sportsgården, så vi kunne se dem, der gik runder og også hilse på dem på vejen. Jeg hilste på og talte med Khristian, Jonas og Jasmin og jeg så også en del af personalet på SL11, der fulgte patienterne til og fra sportsgården, blandt andre Nikita og Jens.</p>
                <p>Jeg cyklede et par timer indtil det blev frokost klokken 12 og fortsatte en time efterfølgende, så jeg nåede op på lidt over tre timers cykling i alt. Distancen var da på 85 km. Der var vand, myslibarer og frugt ad libitum undervejs, og rigtig mange patienter deltog i arrangementet. Da klokken var cirka 14:30, havde jeg cyklet 100 kilometer i alt. Jeg havde læst samtidig det meste af turen og var nået til side 269 i bogen.</p>
                <p>Som straf for optrinet i går, var Kenneth blevet skærmet på stuen indtil mandag, hvorfor han skulle opholde sig på sit værelse, undtagen når han en gang i timen fik lov til at ryge, og han måtte ikke snakke med de andre patienter på noget tidspunkt.</p>
                <p>Som belønning for, at vi havde cyklet så langt, fik vi et sæt cykelstrømper. Det var en sød gestus, selvom jeg nok ikke ville iføre mig dem. Danny og jeg gik ud i sportsgården for at gå rundt om aftenen, men da vi havde gået syv runder, blev regnet så kraftig, at vi måtte gå ind igen. Vi så filmen ‘Harry Potter 2’, mens det ruskede udenfor, og jeg forsøgte at holde mig vågen. Jeg var nået til side 271 i bogen, men var for træt til at læse videre.</p>
                <p>På side 134 og 135 bed jeg mærke i teksten: “Rektor Sevasinov var ikke nogen særlig rar kammerat. Han smilede altid venligt til en og talte med en blid rolig stemme. Men bag denne facade skjulte sig et beregnende og ondskabsfuldt væsen.” Jeg kunne ikke havde beskrevet overlægen bedre selv.</p>
                <p><b>Brev til overlægen den 25. oktober 2025</b></p>
                <p>“Vigtigt vedr. medicinen: Jeg er ikke i stand til at føle glæde, lykke eller tilfredshed længere. Alle de for mig vigtige aktiviteter, der gjorde, at jeg kunne holde tilværelsen ud, og som jeg nød, føler jeg intet for nu. Cykling, svømning, træning og læsning, selv mad og musik, gør mig ikke glad.</p>
                <p>Der er ingen livskvalitet og intet meningsfuldt i min tilværelse, medicinen har fjernet det hele. Jeg har også en ubehagelig indre rastløshed, jeg er sløv, jeg producerer for meget mundvand og min koncentration er reduceret markant, så jeg nu er nød til at læse de samme sætninger flere gange.</p>
                <p>Derudover er det helt ulideligt at være spærret inde på SL10 uden slutdato. Jeg kunne måske holde opholdet ud, hvis jeg ikke fik Risperdal, men nu er det at sammenligne med tortur.</p>
                <p>Jeg vågner stadig mellem 5 og 5.30 med angst, som erstattes af markant nedtrykthed i løbet af dagen.</p>
                <p>Det virker alt sammen helt uforsvarligt og meningsløst og det har intet med psykiatri at gøre, det er kun en straf.</p>
                <p>Kjeld Andersen,</p>
                <p>25/10-25.”</p>
                <p><b>Dagbog den 25. oktober 2025</b></p>
                <p><b>Tvang dag 16</b></p>
                <p><b>Medicinsnyd</b></p>
                <p>Det lykkedes mig endnu engang at få de ikke-opløste tabletter efter forinden at have husket Cille på det, og det betød, at jeg kunne nøjes med at sluge en enkelt tablet, mens den anden blev gemt under tungen. Pupillerne blev små, når medicinen var optaget i kroppen. Det var en slags sladrehank og én tablet var tilstrækkelig til den effekt. Jeg var blevet helt god til at gemme medicinen under tungen, faktisk satte begge tabletter sig straks fast på det sted med det samme, så jeg nærmest måtte anstrenge mig for at sluge den ene af dem, hvilket kunne afsløre mig, hvis jeg ikke passede på. </p>
                <p><b>Forberedte sprøjten</b></p>
                <p>Da overlægen alligevel ville tvinge mig til at få medicinen som indsprøjtning, kunne jeg ikke undgå den alligevel, og så var det nok bedst at være lidt tilvendt end slet ikke. Jeg gik ned på stuen og lagde mig i sengen. Det var noget af det mest ensomme i verdenen. Der var totalt stille, fordi jeg havde stue længst væk fra fællesmiljøet, og jeg var alene i stilheden med mine negative tanker.</p>
                <p><b>Ensomhed</b></p>
                <p>Så snart lyset var slukket, og jeg lå i mørket, var det deprimerende tanker, der kørte rundt i hovedet på mig, indtil jeg endelig faldt i søvn. Jeg havde utrolig meget på hjertet, men jeg orkede ikke at skrive mere, men samtidig kunne jeg heller ikke holde ud og slukke lyset og tænde for tankerne, angsten og fortvivlelsen. Det eneste, der hjalp mig til at slappe af, var tanken om oprejsning, især overfor det samfund, der havde ignoreret mig i så mange år og mishandlet mig. Jeg var nødt til at råbe omverdenen op, koste hvad det ville.</p>
                <p><b>Dagbog den 26. oktober 2025</b></p>
                <p><b>Tvang dag 17 - Dagen derpå</b></p>
                <p>Jeg kunne ikke mærke gårsdagens fysiske udfoldelse i kroppen, men jeg havde heller ikke været ekstraordinært aktiv. Jeg besluttede mig for langsomt at starte med at repetere neurologi, begyndende med den neurologiske undersøgelse. Jeg havde skrevet endnu et brev til en ven og havde læst ganske lidt i bogen ‘Journal 64’ af Jusi Adler Olsen. Pernille, Helle, Morten og Michael spillede ‘Partners’ og havde brugt næsten halvanden time på det.</p>
                <p>Det var tydeligt tydeligvis deres yndlingsbeskæftigelse. Især den halvmaniske Michael og den ansatte Pernille skrålede af grin og var helt karikerede og overstadige. De opførte sig som om de sad på en bodega. Michael var hypoman, altid sprudlende af energi, som smittede, hvilket var årsagen til, at Pernille skrattede op. Men det var alt for meget i længden for os andre. Michael var alt for meget og fyldte alt alt for meget. Han var til tider en pestilens for os andre. Især dem af os, der nogle gange havde det hårdt.</p>
                <p>Jeg nåede lige akkurat at få en vask sat over en frokost, fordi de fire skulle spille deres latterlige spil færdigt. Søndag var frygtelig kedelig. Weekenden var generelt enerverende kedelig. Til trods for at jeg havde fået kaffe, faldt jeg alligevel næsten i søvn i TV-stuen.</p>
                <p><b>Brev til overlæge den 27. oktober 2025</b></p>
                <p>“Jeg har indtil videre skrevet omkring 80 siders dagbog (inkl. breve til overlægen) om opholdet på SL10. Jeg vil udgive teksten snarest muligt (eller få min journalist ven til det), dels for at dokumentere for omverden, at jeg hele tiden har været psykisk normal og dels for at give omverden et indblik i den forråelse, der hersker blandt personalet på SL10 med vilkårlighed, ydmygelser og uprofessionalisme.</p>
                <p>Men vil overlægen også straffe mig for det? Vil han hævne sig på mig med øgning af den uberettigede antipsykotiske medicin eller forlænge indespærringen?</p>
                <p>Jeg mener, at det er helt legitimt ift. hensynet til mig selv, men faktisk også fordi mit vidnesbyrd er af almen interesse, idet du samfund ikke kan være tjent med, at psykisk raske mennesker bliver mishandlet med tvangsmedicin og frihedsberøvelse, fordi en psykiater er blevet tøsefornærmet over en petitesse, og misbruger sin stilling.</p>
                <p>Kjeld Andersen,</p>
                <p>d. 27/10-25.”</p>
                <p><b>Brev til overlægen den 28. oktober 2025</b></p>
                <p>“Kære overlæge</p>
                <p>Jeg kan beskrive det, der går mig allermest på, med få ord:</p>
                <p>Jeg bliver tvangsmedicineret for noget, jeg ikke fejler.</p>
                <p>Jeg har mistet mit levebrød og mit fag på et faktuelt forkert grundlag.</p>
                <p>Jeg kan ikke acceptere ovenstående og jeg holder aldrig op med at kæmpe for at komme ud af den invaliderende medicin, samt at generhverve min lægeautorisation.</p>
                <p>Og overlæge: Jeg er 100% ligeglad med hvad du synes om noget som helst. Efter hvad du har gjort mod mig, har jeg ingen respekt for dig.</p>
                <p>Af alt, jeg har skrevet til dig, er dette det absolut vigtigste. Jeg blev ikke læge for at rådne op på en retspsykiatrisk afdeling.</p>
                <p>Kjeld Andersen,</p>
                <p>d. 28/10-25.”</p>
                <p><b>Brev til overlægen den 28. oktober 2025</b></p>
                <p>“Jeg blev de facto tvunget af overlægen til d.d. at modtage injektion af et antipsykiatrisk præparat, idet jeg ellers ikke kan blive udskrevet. Nu med medicinen bliver jeg udskrevet om en uge.</p>
                <p>Det er så ulideligt at være indlagt på SL10, at jeg vil acceptere hvad som helst for at komme væk herfra, selv medicin, jeg ikke har brug for. Der er således tale om reel tvang.</p>
                <p>Overlægen nægtede under dagens samtale at oplyse, hvorfor han mener, at jeg skulle være psykotisk. Sosu assistent Sasha var vidne til dette. Overlægen tvangsbehandler mig således med skadelig og invaliderende medicin, uden at han er i stand til at forklare mig hvorfor.</p>
                <p>Dermed forbryder overlægen sig mod psykiatri- og sundhedsloven, samt lægeløftet. Derudover er overlægen det menneske, der har skadet mig mest nogensinde.</p>
                <p>Ingen andre har med fuldt overlæg udsat mig for tortur og umenneskelig behandling og fejlbegandling, samt ødelagt min tilværelse og fremtid. Det har overlægen og det er et faktum.</p>
                <p>Alt kommer på nettet, dagbogen og mails, sms’er og optagelser.</p>
                <p>Kjeld Andersen,</p>
                <p>d. 28/10-25.”</p>
                <p><b>Brev til overlægen den 29. oktober 2025</b></p>
                <p>“I går var den næstværste dag i mit liv. At Tove gav mig en indsprøjtning på overlægens ordre med antipsykotisk medicin, jeg ikke har behov for, var et overgreb. Medicinen har adskillige bivirkninger og jeg kan ikke føle glæde ved det, der ellers giver mig basal livskvalitet: At læse, træne, spise god mad, socialt samvær etc. Det er en grusom og uretfærdig straf, overlægen udsætter mig for.</p>
                <p>Den uberettigede tvangsmedicin løser ingen problemer, den ødelægger mig kun som menneske, og jeg begriber ikke, at personalet deltager i mishandlingen.</p>
                <p>Jeg vil stadig have præcis de samme problemer efter udskrivelsen, som før: Jeg er ruineret og dybt forgældet, jeg er tvunget arbejdsløs pga. dommen og fejldiagnosen, jeg rådner op uden slutdato og bliver fornedret og ydmyget af en behandlingsdom uden længstetid.</p>
                <p>Jeg har ikke råd til tøj, sko, transport, tandlæge, gaver, sociale arrangementer o.l. Jeg bliver fastholdt i langvarig fattigdom og det hjælper antipsykotisk medicin ikke på.</p>
                <p>Overlægen ødelagde med tvangen det allersidste håb, jeg havde, og han har kun gjort det for at dække sin egen ryg. Det er så fejt og kynisk, at jeg mangler ord for det.</p>
                <p>Jeg frygter i høj grad fremtiden. Jeg tror ikke, at jeg holder særligt længe.</p>
                <p>Kjeld Andersen,</p>
                <p>d. 29/10-25.”</p>
                <p><b>Brev til læge den 30. oktober 2025 (Afleveret, men taget tilbage efter to timer)</b></p>
                <p>“Da jeg var nede at cykle i dag, måtte jeg opgive, fordi jeg blev fuldkommen kraftesløs. Det er aldrig sket før.</p>
                <p>Det eneste, der har fået mig til at holde ud igennem årene, er træning. Nu kan jeg ikke træne længere på grund af tvangsmedicinen. Det går simpelthen ikke.</p>
                <p>Jeg vil ikke have unødvendig medicin, der invaliderer og ødelægger mig.</p>
                <p>Det bliver nødt til at stoppe.</p>
                <p>Kjeld Andersen,</p>
                <p>30.10.25.”</p>
                <p><b>Dagbog den 9. november 2025</b></p>
                <p><b>Tvang dag 21 (3)</b></p>
                <p>Jeg fik det største nederlag siden påbegyndelsen af tvangen til cykling i dag. Jeg blev simpelthen så kraftesløs, at jeg ikke fysisk kunne cykle videre. Jeg var nødt til at stoppe aktiviteten og gå tilbage til afdelingen. Jeg kunne næsten ikke bevæge mig, men kun sidde og stirre ud i luften. Det tog mig længe at komme mig, men jeg slæbte mig til fitness, hvor jeg trænede skuldre og ben. Jeg var dog kraftesløs og nedtrykt. Det var nederlag på nederlag.</p>
                <p>Jeg talte med min kæreste, og hun var bange for, at overlægen ville straffe mig for at skrive det brev, jeg tidligere havde afleveret til Cille, så jeg bad Jens, min kontaktperson i aftenvagten, om at give mig det tilbage, hvilket han gjorde.</p>
                <p>Vi så serien ‘House of the Dragon’ fortsat, og jeg drak min 12. kop kaffe. Jeg talte både med min barndomsven og min kæreste i telefonen. Utålmodigheden og rastløsheden var tiltalende uudholdelig om aftenen, samtidig med at jeg var dybt træt. Jeg spiste to poser vingummier og læste de første sider i Jo Næsbøs bog ‘Snemanden’ og gik i seng allerede 10 minutter i syv om aftenen.</p>
                <p><b>Møde med overlægen den 19. november 2025</b></p>
                <p>Jeg havde testet app'en ‘minSP’ nogle timer før mødet, men alligevel var der teknisk bøvl, således at videoforbindelsen blev nogle minutter for sent oprettet, men PB og Bente sad heldigvis stadig parat. Min kæreste sad samtidig parat ved siden af mig. PB lagde ud med at spørge mig, om jeg optog samtalen, hvilket jeg benægtede, at jeg gjorde.</p>
                <p>Jeg lagde ud med at undskylde forsinkelsen og sagde, at den nedtrykthed, jeg havde skrevet og fortalt overlægen om under indlæggelsen, var blevet forværret efterfølgende, at jeg var modløs, opgivende, angst og initiativløs. Nedtryktheden var så udtalt, at jeg ikke kunne føle glæde over noget som helst, ikke ved træning, ved indtagelse af mad eller lytning til musik, og det var ikke kun en gang imellem, men at det var i alle døgnets vågne timer, hvorfor det var uudholdeligt og en alt for høj pris at betale.</p>
                <p>Jeg sagde, at jeg var ugidelig, at jeg ikke kunne magte almindelige dagligdags opgaver, udover det mest basale, såsom hygiejne, samt at jeg ikke kunne overskue almindelige husholdningsopgaver, at jeg ikke trænede mere, både fordi jeg ikke havde energi til det og fordi jeg gik i baglås og ikke kunne overskue bare det at tage til træning.</p>
                <p>Jeg sagde, at jeg ikke kunne koncentrere mig, og at det gik ud over mine bestræbelser på at søge job, samt at jeg var blevet opringet i forgårs af et vikarbureau fordi jeg havde søgt jobbet som nattevagt på en multihandicappet mand, men at jeg havde været nød til at afslå jobbet, fordi jeg simpelthen ikke fysisk kunne varetage jobbet.</p>
                <p>PB kom i tanke om, at han hellere måtte stille mig en række screeningsspørgsmål til depression, og først var det om jeg havde selvmordstanker, hvilket jeg afkræftede. Det var i modstrid med sandheden, men jeg ville ikke fortælle ham, hvordan jeg egentlig havde det af frygt for at han ville tvangsindlægge mig. Han spurgte ind til angsten, og jeg sagde, at den var generaliseret og til stede hele dagen, at jeg havde hjertebanken, mundtørhed og koldsveden, samt at jeg var begyndt at tjekke, om jeg havde slukket for vandet eller lyset, altså en slags OCD.</p>
                <p>Jeg bad om at blive øget i antidepressiv behandling, hvilket PB selv havde tænkt, sagde han, og han fordoblede min dosis af Venlafaxin. Jeg skulle hente den ekstra medicin i morgen, aftalte vi. Jeg spurgte om, jeg ikke kunne få blot 18 mg Concerta om morgenen, så jeg var i stand til i det hele taget at stå ud af sengen, men det ville PB ikke forholde sig til.</p>
                <p>Jeg spurgte også til, hvornår der var en slutdato for den antipsykotiske medicin, så jeg kunne tælle ned til at jeg kunne have det godt igen, men det kunne PB ikke udtale sig om endnu, sagde han. Min kæreste sagde, at hun gerne ville vide, hvad, der skulle til for at få sin tidligere glade og velfungerende kæreste igen, og hvad der skulle til for at jeg kunne slippe for den antipsykotiske medicin, men svaret var det samme.</p>
                <p>Jeg tilføjede, at jeg jo havde gjort som PB havde dikteret, nemlig deaktiveret min Facebook profil, nedlagt min blog, samt ikke sendt mails til nogen som helst, hvilket PB udtrykte sin glæde ved, men så heller ikke mere.</p>
                <p>Så sluttede samtalen. Tonen og stemningen var neutral og høflig, men jeg var langt fra tilfreds med indholdet. Jeg led virkelig meget hver eneste dag pga. den invaliderende og unødvendige antipsykotiske medicin, jeg var dybt modløs og kunne kun udholde tilværelsen, hvis jeg fik en slutdato for det, der var reel tortur og fejlbehandling, men ikke engang det, ville PB give mig. Intet håb, kun mere antidepressiv medicin i et forsøg på at behandle den rædselsfulde bivirkning ved den antipsykotiske medicin, som den markante forværring af depressionen var.</p>
                <p><b>Dagbog 1. november 2025</b></p>
                <p>Helvedesdagene var begyndt, altså weekenden og den blev rigtig, rigtig slem, vidste jeg af erfaring. Min hjerne var som erstattet af vat, og der hang blylodder på benene. Sådan føltes det i hvert fald. Jeg savnede min kæreste, så det gjorde modbydelig ondt. Men det var intet at gøre end at vente på, at hun stod op og ringede til mig. Jeg gik flere runder, mens jeg læste og satte mig ind til de andre og så filmen ‘The Expendables 2’.
                <p>Jeg kunne ikke holde ud at være vågen, men jeg kunne heller ikke sove. Formiddagsgårdtur i det gode efterårsvejr, efterfulgt af filmen ‘Expendables 3’. Jeg var nødt til med mellemrum at rejse mig og gå lidt rundt på grund af rastløsheden. Jeg havde læst til side 94 i bogen ‘Snemanden’, hvilket var en udmærket bog, bortset fra, at jeg havde utrolig svært ved at samle mig om den.</p>
                <p>Det, jeg ventede på og som holdt mig oppe nu, var min kærestes besøg klokken 4 om eftermiddagen. Det var som altid et fantastisk godt besøg, og min kæreste havde medbragt to store poser engelsk vingummi, som jeg på grund af medicinen fortærede straks efter besøget, da jeg ikke kunne mærke mæthed. Jeg gik i seng allerede klokken 10 minutter over syv om aftenen.</p>
                <p><b>Tillæg til samtalepunkter til lægesamtale</b></p>
                <p><b>Dagbog den 20. November 2025</b></p>
                <p><b>Nødvendig ydmygelse</b></p>
                <p>Jeg sendte en mail til overlægen, hvor jeg takkede ham for at have fordoblet min dosis af antidepressiv medicin, samt nærmest tiggede ham om at genopstarte mig i den mindste dosis af Concerta. Jeg havde modtaget denne medicin i mange år i en noget højere dosis, og der havde aldrig været nogen bivirkninger ved præparatet, men jeg kunne til gengæld ikke undvære det for at fungere. Det burde ikke være nødvendigt at ydmyge sig selv, som jeg gjorde i mailen, men det passede faktisk hvad jeg skrev til ham, jeg kunne ikke fungere uden medicinen, så jeg måtte forsøge alt jeg kunne.</p>
                <p><b>Gråt snevejr</b></p>
                <p>Jeg havde ikke flere penge tilbage, og det var blæsende, koldt og glat og der lå pletvis sne på de golde marker, så det at cykle hele vejen til Slagelse var ikke en indbydende mulighed. Heldigvis fik jeg et lift af min kæreste og blev sat af foran PureGym i byen, hvor jeg trænende ben og mave. Det var en sørgelig omgang pga. effekten af den antipsykotiske medicin, men det var vigtigt at holde ved og ikke give op, for der kom en dag, hvor jeg slap for den uberettigede tvangsbehandling, og så skulle jeg ikke starte forfra.</p>
                <p>Jeg gjorde mig færdig og travede hen til det retspsykiatriske ambulatorium, der lå på samme matrikel som afdelingerne. Vinden stak som så nåle i ansigtet, mens jeg gik afsted, men jeg var målrettet, for jeg hadede alt ved stedet, og det skulle bare overstås. Jeg fik medicinen af en tynd, nærmest afpillet sygeplejerske, som gav mig smilende hånden og overrakte mig medicinen og så afsted igen, men ikke uden først at trække en kop kaffe fra automaten.</p>
                <p><b>Bivirkninger</b></p>
                <p>Måske var det en tilsigtet virkning af den antipsykotiske medicin, men for mig var det en belastende bivirkning, det at jeg var så tung i kroppen, og kronisk udmattet i musklerne, så da jeg skulle gå tilbage mod Slagelse midtby, var jeg flere gange ved at sætte mig på en bænk og hvile mig. Det var helt uvant og skræmmende - som var jeg en gammel mand, en pensionist med livet bag sig.</p>
                <p><b>Gutterne i gården</b></p>
                <p>Det klarede op, idet jeg gik gennem anlægget, den hyggelige park der lå mellem psykiatrien i Slagelse og midtbyen. Jeg tænkte på, at gutterne på afdeling SL10 om halvanden time skulle ud i sportsgården og gå rundt i cirkler i et kvarter. Tanken og minderne om det gjorde mig akut nedtrykt, så jeg lod tankerne glide videre.</p>
                <p><b>Mail til Kriminalforsorgen og overlægen den 24. November 2025</b></p>
                <p>Kære overlæge og Amalie</p>
                <p>I forhold til agendaen til mødet den 4. december, har jeg nogle punkter, jeg ville være glad for, hvis I ville tænke over:</p>
                <p>1. Første prioritet er uændret at komme i beskæftigelse. Jeg har sendt yderligere to jobansøgninger siden jeg skrev til jer sidst og jeg var nødt til at takke nej til en stilling som fast nattevagt pga. bivirkningerne af den antipsykotiske medicin. Jeg gør selvfølgelig stadig alt i min magt for at få et arbejde, men det er virkeligt op ad bakke nu.</p>
                <p>Jeg synes, at det er tankevækkende, at jeg ikke er kvalificeret som vinduespudser eller rengøringsassistent, når jeg har en fin uddannelse som læge og aldrig har fejlbehandlet nogen. Hvorfor skal jeg starte helt forfra på bunden i en alder af 44 år, når jeg har en lang videregående uddannelse, som giver mig en masse kvalifikationer? Jeg har fået gode karakterer, forsket og undervist og jeg vil ikke acceptere, at det hele er spildt. Jeg blev af en speciallæge i psykiatri i 2017 godkendt til at kunne arbejde som læge igen, hvilket blev ignoreret af Styrelsen for Patientsikkerhed.</p>
                <p>2. Kronisk fattigdom og arbejdsløshed. Det er et stort problem, at jeg er reelt kronisk fattig og ikke har råd til eksempelvis at gå til tandlæge, købe tøj, sko eller til offentlig transport. Jeg har ikke råd til at gå ud eller til at deltage i sociale arrangementer og lignende. Sådan har det været i 11 år, og det har været forfærdeligt.</p>
                <p>3. Den største forhindring for at komme i beskæftigelse er desværre den antipsykotiske medicin. Da jeg ikke har været psykotisk, har medicinen udelukkende bivirkninger, som er ret alvorlige: Jeg er nedtrykt, initiativløs, sløv, kan ikke føle glæde ved noget og jeg er generelt kognitivt reduceret.</p>
                <p>Jeg er taknemmelig for, at jeg steg i antidepressiv medicin, hvilket har gjort mig i stand til lige akkurat at fungere i dagligdagen, men jeg magter ikke meget mere end det.</p>
                <p>Beklageligvis får jeg heller ikke medicin mod min veldokumenterede ADD længere og jeg ville i det mindste have en chance, hvis jeg blev genopstartet i Concerta, som jeg har fået i årevis uden bivirkninger.</p>
                <p>4. Den traumatiserende indlæggelse. Jeg har det nogenlunde nu, men den halvanden måned lange tvangsindlæggelse og tvangsmedicineringen har tærret hårdt på Pia og jeg. Jeg er kun et menneske, og indlæggelsen er det værste, jeg har oplevet i mit liv. Jeg beklager meget, men sådan er det.</p>
                <p>I må ikke føle, at jeg bebrejder jer, for det gør jeg selvfølgelig ikke. Men jeg håber, at I har forståelse for, at jeg bringer emnerne på bane, da de fylder ret meget for mig i øjeblikket.</p>
                <p>Jeg fortsætter med at skrive jobansøgninger og håber på det bedste.</p>
                <p>De bedste hilsner,</p>
                <p>Kjeld.</p>
                <p><b>Dagbog den 24. November 2025</b></p>
                <p>Da jeg stod og nød min morgenkaffe kiggede jeg ud af vinduet og så et tykt lag sne på hækken og græsset. Det gik ikke at cykle i det glatte sjap og jeg ville blive gennemblødt af sprøjt hvert gang en bil passerede mig, så jeg var nødt til at tage bussen, hvis jeg ville til træning, så jeg krydsede fingre for at min konto ikke var tømt endnu. Det vil i så fald være en rekord.</p>
                <p>Jeg gik i kulden hen til busstoppestedet og ventede på bussen, der som sædvanlig var 20 minutter forsinket. Jeg startede Rejsekort appen og startede rejsen. Det gik heldigvis. Der var ikke så mange dage til den første, så måske havde jeg råd til at træne et par gange endnu inden kassen smækkede i.</p>
                <p>Jeg kunne mærke en spirende vrede brede sig i mig. Måske var det en reaktion på tvangsmedicinerngsovergrebet? Så snart jeg nåede ind i PureGym og kom i gang med opvarmningen foretog følelsen sig igen.</p>
                <p><b>21. November 2025</b></p>
                <p><b>Dobbelt op</b></p>
                <p>Jeg vågnede, som jeg plejede, omkring kl. 8 og mens Musse kiggede sløv på mig og min kæreste sov videre, listede jeg op, lavede morgenkaffe og tog en kapsel med Venlafaxin på 150 mg, som jeg havde afhentet i går i Slagelse. Det var nu tredje dag, jeg havde taget denne dosis. Jeg iførte mig den neongule refleks overtræksjakke og hjulede afsted.</p>
                <p><b>Ud i solen</b></p>
                <p>Den kraftige morgensol stod lavt på himlen lige imod mig , blev reflekteret i den våde asfalt og blindede mig, mens markerne susende forbi på den ene side og bilerne på den anden. Det var isende koldt, men jeg frøs ikke, som jeg plejede og jeg oplevede ikke den totale uoverkommelighedsfølelse, som ellers altid hurtigt indfandt sig på ruten.</p>
                <p><b>Blev ved frygten</b></p>
                <p>Jeg ventede hvert øjeblik på at benene blev så tunge, at det var umuligt at fortsætte og jeg måtte trille ind på rastepladsen, men det skete ikke og jeg præsterede for første gang at cykle uden ophold helt hen til PureGym. Hverken den fysiske totale udmattelse eller den psykiske opgivenhed, som nærmest fik mig til at græde af fortvivlelse, forekom. Det var så markant, at jeg ikke var i tvivl om, at det skyldtes øgning af den antidepressive medicin.</p>
            </div>
        </section>

      		

						<section>
								<header>
									<h3>Appendiks</h3>
								</header>
								<div class="content">
									<header>
										<h2>Noter og referencer</h2>
									</header>


								</p>
								</div>
							</section>
					</section>
					<!-- Footer -->
					<footer class="wrapper style1 align-center">
						<div class="inner">
							<ul class="icons">
								<li><a href="#" class="icon brands style2 fa-twitter"><span
											class="label">Twitter</span></a></li>
								<li><a href="#" class="icon brands style2 fa-facebook-f"><span
											class="label">Facebook</span></a>
								</li>
								<li><a href="#" class="icon brands style2 fa-instagram"><span
											class="label">Instagram</span></a>
								</li>
								<li><a href="#" class="icon brands style2 fa-linkedin-in"><span
											class="label">LinkedIn</span></a>
								</li>
								<li><a href="#" class="icon style2 fa-envelope"><span class="label">Email</span></a>
								</li>
							</ul>
							<p>Et bump på vejen &copy; 2025</p>
						</div>
					</footer>
				</div>
				<!-- Scripts -->
				<script src="assets/js/jquery.min.js"></script>
				<script src="assets/js/jquery.scrollex.min.js"></script>
				<script src="assets/js/jquery.scrolly.min.js"></script>
				<script src="assets/js/browser.min.js"></script>
				<script src="assets/js/breakpoints.min.js"></script>
				<script src="assets/js/util.js"></script>
				<script src="assets/js/main.js"></script>
</body>

</html>
